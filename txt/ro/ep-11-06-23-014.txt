<CHAPTER ID="014">
Explicații privind votul
<SPEAKER ID="200" NAME="Președintă">
Următorul punct pe ordinea de zi îl constituie explicațiile votului.
<SPEAKER ID="202" NAME="Marco Scurria" AFFILIATION="PPE">
(IT) Dnă președintă, doamnelor și domnilor, am dorit să votez pentru acest raport deoarece definește câteva elemente fundamentale pentru politica de coeziune și pentru finanțare.
<P>
Acestea sunt, în primul rând, proceduri mai uscățive pentru fondurile naționale, iar în al doilea rând prevederea conform căreia sportul și cultura sunt de asemenea un element de coeziune care este important și decisiv.
<P>
Poate că singurul element negativ al acestui raport este că prevede doar cele trei limbi de lucru engleza, germana și franceza, ca limbile care trebuie să însoțească cererea alături de limba originală. Din acest motiv, oricum, și din motive mai generale am votat pentru și îl felicit pe raportor.
<SPEAKER ID="203" NAME="Alfredo Antoniozzi" AFFILIATION="PPE">
(IT) Dnă președintă, doamnelor și domnilor, în ciuda importanței acestui raport, numai 19 state membre au prezentat rapoarte cu privire la indicatorii de bază. Această situație nu ne permite să avem o imagine clară asupra impactului politicii de coeziune la nivel local.
<P>
Sunt de acord cu măsurile și cu bunele practici propuse de dl Mikolášik, și cred că propunerea de aplicare a indicatorilor de bază este una deosebit de utilă așa cum este pregătirea rapoartelor privind rezultatele și sinergia dintre politicile naționale și politicile Uniunii Europene.
<P>
Organizarea de dezbateri și consultări publice cu părțile interesate, împreună cu depunerea de rapoarte la parlamentele naționale pentru avizare reprezintă în acest sens alte măsuri pozitive. Trebuie să facem eforturi pentru a evita reducerea fondurilor puse la dispoziție politicii de coeziune în următoarea perioadă de programare. Din acest motiv, am susținut acest raport.
<SPEAKER ID="204" NAME="Sergej Kozlík" AFFILIATION="ALDE">
(SK) Dnă președintă, alocațiile din fondurile UE pentru noile state membre, Slovacia fiind inclusă, sunt influențate negativ de supra-complexitate, birocrație excesivă, norme neclare și de asemenea de interese ascunse neloiale. Multe din cele care doresc bani din fondurile europene se plâng de tortura birocrată tărăgănată cu sfârșit incert. Birocrația și multe dintre obstacole nu vin de la Bruxelles, ci direct de la statele membre în parte. Dacă legile europene nu sunt simplificate, sub presiunea făcută de Parlamentul European și de alții, legile puse în aplicare în fiecare stat membru în parte vor complica deseori considerabil situația. În timp ce legile europene originale sunt relativ simple, punerea națională în aplicare a acestora le complică. Dictonul spune că cu cât cobori mai mult pe scară, cu atât mai complex este sistemul. Există de asemenea o problemă importantă care este aceea că oficialii nu ajută la alocarea fondurilor UE, ci se concentrează asupra controalelor care întrec pe departe ceea ce este cerut de lege. Prin urmare, problema se află mai ales la statele membre ale UE.
<SPEAKER ID="205" NAME="Peter Jahr" AFFILIATION="PPE">
(DE) Dnă președintă, există un motiv pentru care avem o politică de coeziune, iar o astfel de politică are un început clar și trebuie să aibă și un sfârșit. Cred că motivul pentru care există politica de coeziune este să echilibreze standardele de trai și dezvoltarea economică prin Uniunea Europeană. De aceea este corect ca regiunile care se află sub standardul economic general să fie subvenționate și susținute. Totuși, este la fel de important să se garanteze că aceste resurse financiare sunt folosite corect, cu alte cuvinte că au efectul dorit. Acest raport este foarte important pentru mine deoarece conține de asemenea o analiză, care prevede astfel baza pentru concluziile pentru următoarele două perioade de sprijin. Aș dori să menționez un exemplu: tocmai în regiunea mea din estul Germaniei politica de coeziune a dat dovadă de un efect semnificativ începând cu 1990. Am fost martorii dezvoltării economice de acolo și văd acest fapt ca pe un succes clar când ajungem la un punct unde putem spune că aceste regiuni au nevoie acum de un program de eliminare progresivă, deoarece acest lucru înseamnă că standardele de trai au crescut acolo.
<SPEAKER ID="206" NAME="Andrzej Grzyb" AFFILIATION="PPE">
(PL) Dnă președintă, politica de coeziune în forma sa actuală este evaluată bine, așa cum sunt rezultatele sale. În statele membre avem beneficii tangibile ca urmare a acestei politici, care coroborată cu politica agricolă a UE reduce disparitățile din dezvoltare, atât în Uniune ca întreg, cât și între regiuni și în cadrul regiunilor. Sunt de acord cu opinia că obiectivele politicii de coeziune și finanțarea pusă la dispoziție ar trebui menținute în forma lor actuală, însă acest fapt va fi bineînțeles modificat pentru a găzdui regiunile intermediare.
<P>
Ar trebui să observăm că această politică este bine evaluată de statele membre și de guvernele locale, și aș dori de asemenea să remarc aici poziția favorabilă a Comisiei pentru dezvoltare regională. Există așteptări cu privire la reducerea birocrației care este implicată în politica de coeziune. Aceste așteptări sunt deseori și rezultatul, așa cum s-a subliniat deja aici, unor restricții suplimentare introduse de statele membre. Totuși, actuala criză economică poate fi depășită printr-un număr de măsuri, inclusiv prin continuarea acestei politici, deoarece aceasta este una care aduce o creștere durabilă. Este un lucru esențial pentru întreaga Uniune.
<SPEAKER ID="207" NAME="Daniel Hannan" AFFILIATION="ECR">
Dnă președintă, "putem evada realității”, a scris Ayn Rand, "însă nu putem evada consecințelor evadării realității”.
<P>
Am atins limita încercării de a pune în mișcare piețele cu bani publici. Oricine poate vedea acum că Grecia întârzie cu plățile, cu excepția miniștrilor de finanțe din zona euro, care la 13 luni după ce au virat 110 miliarde de euro par acum să fie pe punctul de a vira o altă sumă aproape la fel de mare. De fapt nu este fără rost. Nu este doar inutil. Este dăunător, deoarece ceea ce garantăm este că atunci când apare întârzierea plăților, aceasta va fi mult mai mare, iar impactul va fi suportat mai degrabă de toți contribuabilii decât doar de un număr mic de bancheri și de deținători de obligațiuni.
<P>
Astfel interesele lucrătorilor eleni și ale contribuabililor europeni sunt sacrificate în același mod în favoarea ambițiilor unui număr mic de prințișori auriți ai eurocrației.
<SPEAKER ID="209" NAME="Mario Pirillo" AFFILIATION="S&amp;D">
(IT) Dnă președintă, doamnelor și domnilor, susțin pe deplin ideea punerii în aplicare a unor programe orizontale polivalente de finanțare cu ținte clar definite și mecanisme de acces simplificate. Sunt de acord cu raportul profesorului Barca conform căruia o abordare bazată pe dezvoltarea locală este modul de a îmbunătăți eficiența și eficacitatea și de a opera într-o manieră mai integrată. Trebuie să ne îndreptăm atenția spre dimensiunea urbană și să asigurăm coordonarea dintre fonduri și celelalte instrumente financiare ale Băncii Europene de Investiții (BEI) și ale Fondului European de Investiții (FEI). În situația în care bugetul este redus, aceste instrumente, împreună cu fondurile de rulment, ar permite monitorizarea rezultatelor. Acest lucru ar multiplica resursele disponibile și ar spori numărul beneficiarilor care, la rândul său, ar livra mai multe rezultate.
<SPEAKER ID="210" NAME="Peter Jahr" AFFILIATION="PPE">
(DE) Dnă președintă, trebuie să realizăm o mai mare eficiență între Fondul european de dezvoltare regională (FEDR) și alte fonduri structurale. Cred că este extrem de important să avem fonduri diferite. Evident, aceste fonduri ar trebui să aibă diferite obiective și abordări țintă. Cred că este extrem de important că am inclus aici regiunile și că Uniunea Europeană definește orientări care pot fi puse în aplicare în regiuni și pot fi folosite corespunzător. Cu toate acestea, este la fel de important ca această abordare țintă să se îndrepte și către felul în care sunt puse în aplicare chestiunile în regiuni, astfel încât aceste fonduri să nu se încurce unele pe altele, astfel încât să nu dublăm subvențiile, astfel încât să nu promovăm programele fără rost - cu alte cuvinte trebuie să coordonăm obiectivele urmărite prin aceste fonduri. Înțeleg acest lucru ca pe o eficiență în creștere. Aștept să continuăm să lucrăm în acest domeniu și să ne fie prezentate mai multe rapoarte și rezultate.
<SPEAKER ID="211" NAME="RadvilMorkūnaitė-Mikulėnien" AFFILIATION="PPE">
(LT) Dnă președintă, sunt încântată că astăzi vorbim despre simplificarea și eficientizarea politicii de coeziune. Am spus în mod repetat că dezvoltarea statelor membre, susținută de banii Uniunii Europene, și îmbunătățirea calității vieții ar fi mai eficiente dacă am folosi metoda de planificare într-un mod mai eficient și am asigura că obiectivele pe orizontală sunt realizate prin folosirea banilor proveniți din diferite fonduri.
<P>
Cu toate acestea, revizuirea normelor care reglementează ele însele fondurile este la fel de important. Deseori este cazul că o problemă este imposibil de abordat din cauza lipsei de bani. Alt program, finanțat dintr-un alt fond, nu poate fi folosit, chiar dacă urmărește obiective similare. Din păcate, în astfel de cazuri, transferul de bani între fonduri este imposibil din cauza diferitelor norme. În timp ce salut apelul rezoluției la introducerea unui mecanism de coordonare care are un impact și mai mare, vă invit, prin urmare, de asemenea să schimbați normele privind transferul de bani din fonduri, făcându-i cât mai flexibili posibil.
<SPEAKER ID="213" NAME="Gianluca Susta" AFFILIATION="S&amp;D">
- (IT) Dnă președintă, doamnelor și domnilor, am votat aceste rapoarte, cu excepția raportului dnei Wortmann-Kool de la votarea căruia m-am abținut în ciuda susținerii amendamentelor grupului meu. Prin urmare, nu am votat urmând indicațiile cuprinzătoare ale grupului meu, deoarece cred că ne aflăm în fața unor probleme atât de serioase încât trebuie să dăm dovada în acest moment de coeziune între instituțiile europene și de capacitatea noastră de a trata problemele cu care avem de-a face. În ciuda unei anume timidități și aroganțe din partea Consiliului cu privire la această criză, cred că trebuie să manifestăm această coeziune.
<P>
Nu am fost de acord nici cu amânarea, deoarece ne aflăm într-o poziție în care trebuie să le dăm cetățenilor noștri răspunsuri urgente la criza economică care nu este doar rezultatul speculației financiare, ci și al incapacității noastre de a trata problemele care țin de redresare și de creștere economică. Avem datoria de a vindeca finanțele publice ale Europei și de a defini răspunsuri, care trebuie să înceapă cu implicarea întreprinderilor și a lumii muncii, cu norme diferite și mai deschise pentru a realiza piața unică și a ne afla într-o poziție mai bună pentru a concura mai bine pe piața globală. De aceea am votat rapoartele cu excepția celui al dnei Wortmann-Kool.
<SPEAKER ID="214" NAME="Sergej Kozlík" AFFILIATION="ALDE">
(SK) Dnă președintă, prima decadă a uniunii economice și monetare a arătat necesitatea îmbunătățirii cadrului de guvernanță economică. Noul cadru ar trebui să se bazeze pe o responsabilitate mai mare din partea fiecărui stat membru pentru normele și politicile convenite de comun acord, precum și pe un sistem mai solid de supraveghere la nivel european a politicilor economice naționale.
<P>
În mod deosebit, experiența ultimilor doi ani a confirmat că realizarea unei competiții puternice, a unei creșteri economice durabile și a disponibilității de locuri de muncă necesită un nivel durabil de deficit și datorie guvernamentală, reforme pentru a elimina dezechilibrul macroeconomic și o strategie decisivă a UE pentru creștere și ocuparea forței de muncă. Trebuie să recunosc o anumită jenă personală cu privire la introducerea unor elemente administrative în mecanismele economice. Pe de altă parte, experiența până în ziua de astăzi arată că mecanismele pieței sunt incapabile să reacționeze rapid și flexibil la dezvoltările negative, rezultatul fiind că o criză financiară se transformă într-o criză a datoriilor.
<SPEAKER ID="215" NAME="Daniel Hannan" AFFILIATION="ECR">
Dnă președintă, doresc să-i salut pe prietenii mei din grupul comunist și cel verde. Au dreptate în privința unui lucru. Dacă am adopta o zecime din politica lor chiar am avea probleme, însă în privința unui lucru au dreptate, și anume că aceste sprijine financiare pedepsesc majoritatea oamenilor pentru a-i recompensa pe câțiva indivizi foarte înstăriți. Dacă dorim să salvăm băncile din Grecia expuse pericolului, mai ales băncile france și germane, ar fi mai convenabil să le dăm direct banii decât să-i deviem prin Atena.
<P>
Însă trebuie să privesc de la distanță și să pun sub semnul întrebării premisele. De ce se așteaptă încă o dată de la contribuabili, dat fiind eșecul primei runde de salvare financiară a băncilor, să pășească înainte și să îi salveze pe câțiva indivizi foarte bogați de la consecințele propriei lor erori?
<P>
Noi, cei din generația noastră, privim înapoi către vechiul regim european și ne întrebăm cum de a putut exista un astfel de regim. Ne întrebăm, cum de a putut fi construit în așa fel încât doar nobilimea să fie scutită de impozitare? Cum de am tolerat un sistem în care doar cei mărunți plăteau impozite? Știți, noi recreăm însă exact acel sistem prin risipitul acestor bani publici în vederea salvării unor interese proprii. Deci, "hasta la victoria siempre”.
<SPEAKER ID="217" NAME="Francisco Sosa Wagner" AFFILIATION="NI">
(ES) Dnă președintă, pachetul ca întreg se îndreaptă într-o direcție pe care o susțin în calitate de pro-european și de federalist, cu toate că face acest lucru într-un mod timid și cu mari lacune. În plus, conține principii înțelepte pentru gestionarea politică a Spaniei. De aceea, am votat pentru patru dintre rapoartele privind guvernanța economică.
<P>
Am votat împotriva raportului Feio deoarece susține politici pro-ciclice care, în cel mai bun caz, nu ar ajuta la ieșirea din criză și, în cel mai rău caz, ar încuraja stagnarea și șomajul.
<P>
Nu am votat nici eu pentru raportul Wortmann-Kool - am votat împotriva lui - deoarece nu ține cont de Pactul de stabilitate și creștere, Strategia europeană pentru ocuparea forței de muncă sau obiectivele strategiei Europa 2020, care reprezintă o sursă de speranță pentru milioane de europeni, mai ales pentru tineri.
<SPEAKER ID="218" NAME="Peter Jahr" AFFILIATION="PPE">
(DE) Dnă președintă, cred că abordarea față de deficitele excesive este puțin ca un meci de fotbal: dacă se stabilește un set de norme, atunci trebuie și respectate. Nu este suficient să ne privim unii în ochii celorlalți și să spunem: "promitem să respectăm toate nomele”. Viața s-a schimbat. Cu alte cuvinte, dacă regulile jocului nu sunt respectate, atunci trebuie date penalități și pedepse. Desigur, acest fapt nu poate fi realizat printr-o decizie democratică. Aș dori să revin la imaginea meciului de fotbal. Imaginați-vă doar că a fost comis un fault. Arbitrul ia în acest caz o decizie. Imaginați-vă ce s-ar întâmpla dacă arbitrul ar organiza de fiecare dată o votare printre jucători pentru a stabili dacă acesta a fost într-adevăr fault. Ar fi imposibil. De aceea avem nevoie de un proces decizional clar. Ce facem când cineva încalcă regulile? În sfârșit, aș dori să subliniez că avem bineînțeles nevoie și de solidaritate. Decât să îl pedepsim pur și simplu pe cel care a încălcat regulile, trebuie de asemenea să îl și ajutăm să se întoarcă pe drumul cel bun.
<SPEAKER ID="219" NAME="Președintă">
Dle Hannan, trebuie să vorbiți despre raportul Feio, însă sunteți și următorul și singurul pe lista pentru raportul Goulard, așa că vă acord două minute pentru a le folosi cum doriți pentru ambele rapoarte.
<SPEAKER ID="220" NAME="Daniel Hannan" AFFILIATION="ECR">
Dnă președintă, sunteți nespus de generoasă, precum și o foarte bună președintă.
<P>
Aș dori să mă refer la o parte din vocabularul stângaci pe care l-am auzit în ultimele săptămâni când s-a discutat despre pachetele de salvare financiară. În mediile noastre se vorbește despre salvarea Greciei, acordarea de asistență Portugaliei și de ajutor pentru Irlanda, însă oamenii din țările destinatare nu văd lucrurile astfel.
<P>
Motivul pentru care grecii se află pe străzi și protestează este că înțeleg foarte bine care va fi consecința acestei preluări a UE/FMI. Banii nu ajung la grecii obișnuiți, ci la acele instituții financiare care mențin guvernul elen dator. Totuși, rambursarea va veni de la contribuabilul obișnuit: cu alte cuvinte, factura pentru susținerea financiară a întregului sistem bancar european ajunge la Irlanda, Portugalia și Grecia.
<P>
De ce? Deoarece nu putem ajunge să recunoaștem că uniunea monetară a fost o greșeală. Nu ne putem aduce în situația să înțelegem logic: că înghesuirea unor țări cu condiții și nevoi larg diferite într-o singură monedă avea să provoace exact tensiunile pe care le prevedeau unii dintre noi acum 10 ani când a fost lansat proiectul.
<P>
Așadar, întețim criza prin și mai multă integrare și prin toate acele lucruri despre care am auzit în dezbaterea de ieri privind acest raport - "avem nevoie de uniune fiscală”, "avem nevoie de guvernanță economică”. Dragi prieteni, puteți observa eroarea de logică. Integrarea europeană a eșuat, deci tot așa! Uniunea monetară nu este suficientă, avem nevoie de o mai mare uniune economică.
<P>
Realitatea este că acest lucru este despre salvarea imaginii: salvarea imaginii acelor eurocrați care au lansat primii proiectul și care sunt pregătiți să sacrifice popoarele din țările periferice și pe contribuabilii din țările sărace pentru a-și susține aroganța.
<P>
Desigur, ale lor trebuie să fie cele mai scumpe figuri de la cea a Elenei din Troia care a lansat o mie de nave.
<SPEAKER ID="222" NAME="Marian Harkin" AFFILIATION="ALDE">
Dnă președintă, am votat pentru amânarea votului final deoarece cred că exista posibilitatea să ajungem la un acord cu Consiliul.
<P>
Rapoartele privind guvernanța economică în ansamblu nu reprezintă din punctul meu de vedere cea mai bună alegere, însă în situația în care ne găsim sunt probabil cel mai puțin proaste.
<P>
Ne aflăm în poziția în care avem o structură în sine fragilă care susține moneda euro. Pactul de stabilitate și creștere nu a funcționat; a fost un eșec chiar de la început. Acum ne aflăm în situația în care ori renunțăm la monedă ori încercăm să aplicăm o formă de guvernanță economică care va consolida temeliile și care va reconstrui într-un anume fel infrastructura.
<P>
Sunt de acord cu Mario Monti care a spus că o considerație excesivă față de statele membre mari a contribuit oarecum la actuala criză economică, iar propunerile noastre ar putea cel puțin opri ca acest lucru să se întâmple pe viitor. Sper să nu fie o situație când se iau măsuri după consumarea faptelor.
<SPEAKER ID="224" NAME="Robert Rochefort" AFFILIATION="ALDE">
(FR) Dnă președintă, în această dimineață, după trei ani de muncă, am votat un text foarte important cu privire la progresul protecției consumatorilor în Europa. Acesta se concentrează pe bună dreptate asupra achizițiilor online care ar putea poate reprezenta peste 20 de ani 25 % din întregul comerț din Europa, ceea ce reprezintă mult.
<P>
Unele dintre aceste achiziții vor fi transfrontaliere. Le vor oferi consumatorilor o gamă mai largă de produse, precum și prețuri mai mici. Acesta este un progres real. Pentru IMM-uri și pentru meșteșugari ca întreg este de asemenea o ocazie foarte importantă de a găsi noi centre de desfacere.
<P>
Aș menționa două dintre principalele progrese: perioada de retragere care a fost extinsă la 14 zile și recapitularea tuturor informațiilor și a prețului total care trebuie plătit înainte de ultimul buton sau click care confirmă comanda.
<P>
În cele din urmă sunt mândru să pot afirma în contextul acestor explicații ale votului că eu, toți deputații și grupurile politice am votat în unanimitate, deoarece în privința unui astfel de subiect este nevoie de consens, iar nu de controverse. Am ajuns la acel consens.
<SPEAKER ID="225" NAME="María Irigoyen Pérez" AFFILIATION="S&amp;D">
(ES) Dnă președintă, permiteți-mi să comentez pe scurt cu privire la ce am auzit aici în discursurile celor care au vorbit înaintea mea.
<P>
Nu este vorba despre salvarea reputației fondatorilor UE, ci mai degrabă de construirea Europei și de munca în interesul cetățenilor europeni.
<P>
Voi trece mai departe la explicarea votului meu referitor la Directiva privind drepturile consumatorilor. Salut adoptarea acestei directive care reprezintă un pas înainte spre integrarea europeană și spre protecția drepturilor consumatorilor, însă în același timp regret că adoptarea unui număr de articole ale directivei implică înlăturarea protecției multor consumatori și utilizatori spanioli care se vor regăsi privați de anumite drepturi care erau deja consacrate în legea spaniolă.
<P>
Din acest motiv socialiștii spanioli au votat astăzi împotriva unui număr de articole: articolul 9 în legătură cu armonizarea deplină a cerințelor privind informațiile pentru contractele la distanță; articolul 17 alineatul (2), posibilitatea ca consumatorul să fie responsabil pentru utilizarea normală a bunurilor în timpul perioadei de retragere; și articolul 22 alineatul (2), introducerea unei termen suplimentar pentru livrarea bunurilor când comerciantul nu reușește să livreze bunurile în perioada de timp prevăzută în contract.
<SPEAKER ID="226" NAME="Ville Itälä" AFFILIATION="PPE">
(FI) Dnă președintă, acum scurt timp dl Hannan, care vorbea despre alte chestiuni, s-a referit la necesitatea unei integrări mai reduse și nu mai mari orice ar fi. Această propunere privind protecția consumatorilor a fost totuși în mod specific despre o integrare mai mare și este complet irelevantă. Susținem drepturile cetățenilor și protecția consumatorilor când ne implicăm în comerțul internațional, european. Știm că achizițiile online reprezintă un fenomen contemporan, însă legile care le guvernează se află în urma vremurilor, iar acum a venit momentul să mergem mai departe.
<P>
În țara mea, Finlanda, această legislație se află acum la un nivel destul de avansat, iar uneori te face în mod evident să te miri dacă nu mergem înapoi când facem legi comune. Cu toate acestea, comerțul este european, atunci legile trebuie să fie europene, iar aceasta este calea pe care trebuie să continuăm.
<SPEAKER ID="227" NAME="Alfredo Antoniozzi" AFFILIATION="PPE">
(IT) Dnă președintă, doamnelor și domnilor, propunerea de directivă privind drepturile consumatorilor prezentată de Comisie are meritul combinării celor patru directive precedente pe această temă într-un singur instrument legislativ.
<P>
Sunt de acord cu obiectivele raportului. Este esențial ca consumatorilor din cele 27 de state membre să le fie garantat un nivel ridicat de protecție, iar în același timp să se țină cont de necesitatea de producători, indiferent de dimensiunea lor, să li se poată furniza bunurile și serviciile consumatorilor europeni fără a trebui să se facă față obstacolelor juridice inutile.
<P>
Așa cum stau lucrurile în momentul de față, eliminarea fragmentării legale este un rezultat greu de realizat. Raportul dnei Wortmann-Kool exprimă de asemenea în mod corect îndoieli cu privire la capacitatea armonizării depline de a produce efecte diferite față de cele așteptate.
<P>
Prin urmare, am votat pentru, deoarece sunt convins că ar fi util să depunem un amendament la propunerea Comisiei, realizând un minim de armonizare și în același timp garantând un nivel înalt de servicii pentru consumatori.
<SPEAKER ID="228" NAME="Adam Bielan" AFFILIATION="ECR">
(PL) Dnă președintă, prin votul de astăzi am dus la sfârșit lungul proces al unei activități de peste trei ani privind proiectul de directivă privind drepturile consumatorilor. Documentul garantează un nivel înalt de protecție a consumatorilor în toate statele membre și va ajuta la clarificarea domeniilor neclare din comerțul cu amănuntul care are loc între întreprinderile și consumatorii din țări diferite. Natura orizontală a directivei permite legislației UE, care momentan este în vigoare în acest domeniu, să fie armonizată într-un întreg.
<P>
Prevederile directivei ar trebui să joace un rol deosebit în chestiuni referitoare la toate tipurile de tranzacții online. Sper ca legislația propusă să sporească încrederea consumatorilor în această formă de a face achiziții. De o importanță deosebită pentru consumator este de asemenea instituirea dreptului de retragere dintr-un contract în cadrul unei perioade de 14 zile fără a oferi un motiv și dreptul aferent de a obține rambursarea tuturor plăților efectuate. Și eu am o opinie pozitivă față de versiunea finală a prevederilor capitolului 5 privind clauzele contractuale interzise. Sunt sigur că directiva va îmbunătăți în mod semnificativ drepturile consumatorilor în Uniunea Europeană, astfel încât am susținut raportul.
<SPEAKER ID="229" NAME="Peter Jahr" AFFILIATION="PPE">
(DE) Dnă președintă, vă rog să mă scuzați pentru că vă atrag atenția atât de des. Din păcate, aceasta nu a fost săptămâna mea privind procedura "catch-the-eye”. Am lipsit. Erau câteva lucruri pe care doream să le spun și despre acest punct, însă sunt în general încântat că am adoptat această directivă. Și eu am votat pentru.
<P>
Sunt de asemenea încântat că am reușit să consolidăm drepturile consumatorilor și că am inclus așa-numita vânzare din ușă în ușă, deoarece există o mulțime de practici suspecte legate de aceasta. Totuși, aș dori încă o dată să vă rog să ne amintim de problema birocrației atunci când punem în aplicare această lege. În Germania avem un număr deosebit de mare de întreprinderi mici și mijlocii. Cu toate că aceste întreprinderi nu sunt implicate în vânzarea din ușă în ușă ele fac deseori afaceri cu consumatorii care sunt încheiate prin a bate palma. Aceasta este practica de sute de ani. Trebuie să avem grijă să nu suprasolicităm aceste IMM-uri printr-o birocrație excesivă. Pentru a reformula ideea, sunt încântat și am votat pentru directivă.
<SPEAKER ID="230" NAME="Zuzana Roithová" AFFILIATION="PPE">
- (CS) Dnă președintă, aplaud foarte mult faptul că dl Schwab a ajuns la un compromis cu Consiliul, consolidând drepturile consumatorilor, și că compromisul de asemenea va include propunerile mele pentru comerțul online. Am votat pentru raport bineînțeles, însă regret să spun că Președinția maghiară mi-a blocat propunerea - susținută de întreg Parlamentul - de a da consumatorilor dreptul la rezervele de bunuri din alt stat sub anumite condiții convenite.
<P>
Din păcate, conform Eurostat, o treime din comenzile transfrontaliere sunt respinse astfel. Magazinele de pe internet precum iTunes și altele nu își furnizează bunurile sau serviciile către noile state membre. În acest mod, consumatorii cehi sunt discriminați în comparație cu de exemplu consumatorii din Franța sau țările de Jos. Piața internă nu este încă astfel o piață unică în ceea ce privește mediul digital, iar Consiliul a pierdut astfel o întreagă oportunitate.
<SPEAKER ID="232" NAME="RadvilMorkūnaitė-Mikulėnien" AFFILIATION="PPE">
(LT) Dnă președintă, gestionarea combustibilului nuclear uzat și a deșeurilor radioactive este în mod deosebit important, atât pentru siguranța mediului și a oamenilor, cât și pentru societate. De aceea invit Consiliul, când adoptă directiva, să se concentreze și asupra avizului Parlamentului European care joacă un rol din ce în ce mai important atunci când abordează probleme legate de mediu. Din păcate, uneori când ne jucăm jocurile politice dorim să introducem diferite prevederi în documente care pot fi contraproductive.
<P>
Atunci când au aderat la Uniunea Europeană, anumite state membre au adus cu sine povara centralelor nucleare care le-au fost impuse împotriva voinței lor. Dezafectarea centralei nucleare Ignalia a fost una dintre condițiile aderării Lituaniei la UE. În schimb, Uniunea Europeană și-a luat un angajament formal de finanțare a dezafectării. Mai presus de toate, acest angajament a fost luat de UE, deoarece unei țări ca Lituania i-ar fi imposibil să-și finanțeze singură toată activitatea de dezafectare a centralelor nucleare. Activitatea de dezafectare implică gestionarea combustibilului nuclear uzat și a deșeurilor radioactive.
<P>
Prin urmare, apelurile de plasare a acestei poveri pe umerii statelor membre implicate ar fi contraproductive. Dacă Lituania nu ar primi finanțarea necesară, i-ar fi imposibil să garanteze efectiv siguranța. În schimb, apropiata perspectivă financiară, dezafectarea centralei nucleare Ignalia trebuie să rămână o preocupare atât pentru Lituania, cât și pentru întreaga Uniune Europeană.
<SPEAKER ID="234" NAME="Marian Harkin" AFFILIATION="ALDE">
Dnă președintă, am susținut cu tărie punctul 25 al acestei rezoluții care "regretă că, având în vedere majorarea limitată a fondurilor destinate programului PROGRESS [...]”, deoarece Comisia s-a angajat în 2010 să repună în drepturi cele 20 de milioane de euro care mergeau de la PROGRESS la microfinanțare, iar acest lucru în mod evident nu va avea loc.
<P>
Instrumentul de microfinanțare însuși, cu toate că este foarte mic, joacă un rol cu adevărat important în asigurarea accesului microîntreprinderilor la credit în economia socială și este crucial acum că instituțiile financiare nu mai împrumută bani.
<P>
Cu toate acestea, acest lucru nu trebuie să aibă loc pe socoteala programului PROGRESS. În ceea ce mă privește este o chestiune ce ține de a ne fura căciula.
<P>
Însă doresc să spun și că susțin cu tărie sprijinul sporit pentru programul de învățare continuă Grundtvig și salut în mod deosebit sprijinul în creștere pentru programul LIFE+.
<SPEAKER ID="236" NAME="Ville Itälä" AFFILIATION="PPE">
(FI) Dnă președintă, acest raport extrem de important a fost adoptat, și, în primul rând, ar trebui să îi mulțumim și să îl aplaudăm pe raportor, dl Dess, care a muncit într-adevăr din greu pentru a realiza aceste compromisuri, astfel încât această reformă a politicii agricole comune (PAC) ar putea fi continuată într-un mod atât de important.
<P>
Îmi dau seama cât de greu este când în fiecare stat membru se fac apeluri foarte diferite cu privire la ce ar trebui încorporat în reforma PAC, însă aici există o chestiune importantă relevantă, iar aceasta este bineînțeles chestiunea ce ține de ecologizare. Este important ca producătorii agricoli să fie implicați în politica durabilă de mediu, însă cum va fi instituit acest sistem de ecologizare? Trebuie făcut în modul descris de dl Dess. Nu ar trebui să creeze mai multă birocrație și nu ar trebui să sporească costurile producătorilor. În plus, trebuie să ținem cont de diferitele situații din statele membre. Dacă are succes în acest mod, iar dacă Comisia va face propuneri detaliate după aceea, atunci ne vom afla pe drumul cel bun, și vom putea să ne bucurăm cu toții că agricultorii sunt implicați în activități de voluntariat pentru protecția mediului.
<SPEAKER ID="238" NAME="Izaskun Bilbao Barandica" AFFILIATION="ALDE">
(ES) Dnă președintă, am votat în favoarea acestei inițiative deoarece Europa are nevoie de o politică agricolă comună puternică, fără reduceri, de o politică axată pe promovarea întreprinderilor agricole profitabile și pe asigurarea securității alimentare, a proviziilor și a calității satisfăcătoare a producției.
<P>
În plus, agricultura are nevoie de sprijin în scopul de a inova și de a concentra eforturile pe o utilizare mai eficientă a energiei, apei și solului.
<P>
Toate acestea trebuie să fie combinate cu alte forme de gestionare care să permită o recompensă mai corectă pentru activitatea desfășurată de profesioniștii din acest sector, de un grup de oameni care trebuie să înregistreze progrese și să continue să învețe pe tot parcursul vieții lor profesionale. Acestor persoane trebuie să le fie furnizate proceduri mai simple, mai puțină birocrație și o mai mare transparență în ceea ce privește obiectivele și instrumentele.
<P>
Prin urmare, noua PAC trebuie să își consolideze angajamentul față de agricultorii activi și față de contribuțiile pe care aceștia le aduc în ceea ce privește producția și dezvoltarea echilibrată a regiunilor rurale. În plus, rentabilitatea presupune alinierea politicilor din acest sector cu obiectivele strategiei Europa 2020. Din acest motiv, efortul bugetar trebuie să fie de asemenea menținut.
<SPEAKER ID="239" NAME="Sergej Kozlík" AFFILIATION="ALDE">
(SK) Dnă președintă, propunerea actuală a Comisiei Europene de a reforma politica agricolă comună este doar o schimbare superficială și nu o reformă orientată către îmbunătățirea pieței și a competitivității producției agricole europene.
<P>
În acest context, am susținut, de asemenea, numeroasele constatări și opinii critice ale Parlamentului European. Mă opun ferm aplicării în continuare a abordării tradiționale față de sistemul de subvenționare și susțin introducerea unor criterii obiective suplimentare care să țină seama de condițiile de finanțare agricolă în cadrul Europei extinse alcătuite din 27 de state. În opinia mea, așa-numitul plafon al subvenției este o complicație care nu va îmbunătăți condițiile agricultorilor în noile state membre. Politica agricolă comună trebuie să se bazeze pe doi piloni, primul fiind finanțarea integrală din surse UE. Cel de-al doilea pilon trebuie să fie axat pe modernizarea agriculturii, pe competitivitate și pe dezvoltarea rurală cofinanțată din surse naționale.
<SPEAKER ID="240" NAME="Czesław Adam Siekierski" AFFILIATION="PPE">
(PL) Dnă președintă, Parlamentul European a adoptat raportul referitor la politica agricolă comună (PAC) în perspectiva anului 2020. Am votat împotriva acestuia, deoarece măsurile pe care le propune nu sunt reforme reale, ci doar modificări minore și superficiale care susțin și mențin abuziva PAC actuală. După 20 de ani de stagnare în domeniul producției de alimente în Europa și de venituri mici pentru agricultori, am îndurat destule.
<P>
Am uitat că în urmă cu șapte și cu cinci ani Uniunea s-a extins cu noi state membre, cărora li s-a acordat un nivel scăzut de sprijin și cărora li s-a promis că plățile vor fi egalizate după 2013. Vreau să subliniez clar acest lucru: ar trebui menținut un al doilea pilon puternic, iar acest lucru ar trebui să includă păstrarea criteriilor actuale de distribuire a fondurilor, care țin seama de diferențele de dezvoltare dintre statele membre. În cele din urmă, este necesară o mai bună coordonare între politica regională și politica agricolă comună în regiunile rurale. O parte din responsabilitățile celui de-al doilea pilon al politicii agricole comune ar trebui să fie transferate către politica de coeziune. Regiunile rurale au dreptul de a-și urmări propria dezvoltare folosind sumele disponibile în cadrul politicii regionale.
<P>
Aș dori să mai spun un singur lucru, și anume faptul că declarația dlui Barroso cu privire la posibilele reduceri în cadrul celui de-al doilea pilon arată că dumnealui nu are o cunoaștere reală a gravității problemei.
<SPEAKER ID="241" NAME="Peter Jahr" AFFILIATION="PPE">
(DE) Dnă președintă, doresc la rândul meu să îi mulțumesc raportorului, dl Dess. Dacă se vrea ca politica agricolă să rămână competitivă și să devină mai ecologică, aceasta trebuie să fie finanțată în mod corespunzător. Aș dori să subliniez cuvântul "corespunzător”. "Corespunzător” se aplică la fel de mult agricultorilor, cât și contribuabililor. Eu cred că crearea unor structuri competitive în sectorul agricol este un lucru care trebuie să fie salutat în mod expres. Luată în acest context, plafonarea plăților directe este o măsură contraproductivă. Treaba noastră nu este să distrugem structurile competitive. Am crescut în ceea ce era în trecut Germania de Est, unde politicienii dictau în detaliu agricultorilor structurile de execuție și toate datele de producție. Acest lucru a condus la falimentul statului. Nu trebuie să permitem niciodată ca o astfel de situație să se repete; doresc să scutesc Uniunea Europeană de o astfel de catastrofă, acesta fiind motivul pentru care sunt împotriva reducerii și, de asemenea, motivul pentru care m-am abținut în cele din urmă de la votul pe marginea acestui raport.
<SPEAKER ID="242" NAME="Marian Harkin" AFFILIATION="ALDE">
Dnă președintă, am votat în favoarea raportului elaborat de dl Dess, dar trebuie să spun că am fost dezamăgită că amendamentul 4 nu a avut succes. Acesta a fost sprijinit de grupul meu deoarece ar fi permis ca ajutorul specific din cadrul primului pilon să compenseze handicapurile naturale și, de asemenea, să asigure că activitatea agricolă este menținută în regiunile muntoase, în regiunile sensibile din punct de vedere ecologic și în regiunile Natura 2000.
<P>
Am votat împotriva amendamentului 23 nu pentru că susțin OMG-urile - nu le susțin - ci pentru că sprijin subsidiaritatea și cred că statele membre ar trebui să fie în măsură să facă propriile alegeri în ceea ce privește OMG-urile.
<P>
Am fost deosebit de mulțumită de faptul că am sprijinit amendamentul 27, care a respins în mod rațional introducerea unor cerințe împovărătoare și neclare derivate din Directiva-cadru privind apa în sistemul cost-conform până când vom avea o imagine mai clară cu privire la punerea sa în aplicare în diferitele state membre.
<P>
De asemenea, am fost încântată să văd că Parlamentul sprijină o rețea de securitate pe mai multe niveluri în eventualitatea unor perturbări ale pieței și, într-adevăr, a unor situații de urgență. Acesta este un răspuns rezonabil și proporțional.
<P>
În cele din urmă, am fost mulțumită de faptul că am votat în număr extrem de mare ca bugetul să fie menținut cel puțin la nivel anului 2013. Fără acest lucru, restul sunt doar vorbe.
<SPEAKER ID="243" NAME="Zuzana Roithová" AFFILIATION="PPE">
- (CS) Dnă președintă, Parlamentul European a adoptat astăzi un raport referitor la PAC în perspectiva anului 2020. Subscriu la obiectivul pe termen lung al raportului de a încerca să introducă condiții echitabile pentru toți agricultorii din UE, ceea ce presupune abandonarea criteriilor istorice pentru plățile directe.
<P>
În ciuda acestui fapt, nu am votat pentru raport, întrucât aș dori să îmi exprim dezacordul fundamental față de adoptarea propunerii pentru un plafon de plăți bazat pe dimensiunea întreprinderii agricole. Acest lucru îi va discrimina pe agricultorii cehi, de exemplu, sau îi va obliga să reorganizeze întreprinderile agricole în mod artificial în unități mai mici în scopul de a obține o subvenție. Personal sunt în favoarea dezvoltării întreprinderilor agricole mici, însă aceasta este o măsură care va reduce competitivitatea agricultorilor europeni în anumite țări.
<SPEAKER ID="244" NAME="Seán Kelly" AFFILIATION="PPE">
(GA) Dnă președintă, am fost fericit să susțin acest raport și îl felicit pe raportor, dl Dess, pentru munca de calitate pe care a depus-o. Am participat la dezbaterea de aseară de la început până la sfârșit, dar nu am reușit să prind procedura "catch the eye” și mi-a părut rău de acest lucru întrucât doream să îi adresez două întrebări dlui comisar. În același timp, m-am bucurat că Parlamentul a menținut bugetul cel puțin la același nivel ca în prezent cu o mulțumire aproape unanimă.
<P>
Cele două puncte pe care voiam să le abordez cu dl comisar priveau anii de referință istorică și cota de lapte.
<P>
Ambele trebuie să fie eliminate. Vrem să știm când și ce le va înlocui? Fără a cunoaște aceste lucruri este foarte dificil ca agricultorii să își facă planuri pentru viitor. Cu cât avem mai repede răspunsuri la aceste întrebări
<P>
(GA) cu atât va fi mai bine pentru toți agricultorii din Europa. Vă mulțumesc.
<SPEAKER ID="247" NAME="RadvilMorkūnaitė-Mikulėnien" AFFILIATION="PPE">
(LT) Dnă președintă, politica agricolă comună este unul dintre domeniile cele mai mari și, în același timp, cele mai sensibile ale politicii Uniunii Europene, fiind relevantă pentru toate statele membre. Mai presus de toate, agricultura este un domeniu care are un impact semnificativ și direct asupra mediului. Prin urmare, este important ca, atunci când se instituie modele directe de asistență și se susține dezvoltarea rurală, să se acorde prioritate unei agriculturi durabile și diferitelor aspecte de mediu, inclusiv agriculturii ecologice.
<P>
Dimensiunea dezvoltării rurale este, de asemenea, relevantă pentru acele țări care au aderat recent la UE. Din păcate, numărul lucrătorilor migranți este cel mai mare în regiunile rurale. Prin urmare, este necesar să le facem mai atractive pentru a trăi și lucra în ele și pentru a atrage tinerii către ele. Pentru a realiza acest lucru este necesar să se utilizeze instrumente pentru dezvoltare rurală, să se sprijine dezvoltarea promițătoare și dinamică a comunităților rurale și să se dezvolte în continuare aplicarea metodei LEADER.
<P>
Atragerea tinerilor agricultori și a tinerilor din regiunile rurale în procesele de producție agricolă și dezvoltare rurală este la fel de importantă pentru a stopa abandonarea terenurilor, depopularea rurală, îmbătrânirea populației din mediul rural și alte probleme.
<SPEAKER ID="248" NAME="Mario Borghezio" AFFILIATION="EFD">
(IT) Dnă președintă, doamnelor și domnilor, am de făcut două observații cu privire la raportul din proprie inițiativă referitor la politica agricolă comună. Prima este că prețurile de consum ale produselor agricole trebuie să fie proporționale cu costurile, efortul și munca, dar și cu costurile de producție, dacă vrem ca consumatorii europeni să poată consuma produse sănătoase din agricultura europeană, din agricultura tradițională care trebuie să fie păstrată.
<P>
Cea de-a doua observație este un semnal adresat autorităților europene competente. Cunosc acestea raportul referitor la cotele de lapte elaborat de italianul Carabinieri din Ministerul pentru politici agricole, alimentare și forestiere? Acest raport arată în mod clar că cota producției de lapte, care se presupunea că a fost depășită, constituind astfel baza legală pentru amenzile percepute de la producătorii de lapte italieni, nu a fost de fapt depășită. Ar fi un lucru este foarte grav, pentru că aceste amenzi ar putea îngenunchea mii de întreprinderi agricole din Padania și le-ar putea conduce la faliment. Eliberați Padania!
<SPEAKER ID="249" NAME="Președintă">
Aici se încheie explicațiile votului.
<P>
Explicații scrise privind votul
<SPEAKER ID="251" NAME="Luís Paulo Alves" LANGUAGE="PT">
Am votat pentru această numire a președintelui Băncii Centrale Europene (BCE), având în vedere competențele candidatului și vasta experiență pe care a dobândit-o de-a lungul anilor.
<SPEAKER ID="251" NAME="Roberta Angelilli" LANGUAGE="IT">
Aș dori să îmi exprim mândria față de opinia în general favorabilă a Parlamentului European în sprijinul numirii noului președinte al Băncii Centrale Europene (BCE), Mario Draghi. Această numire va fi, de asemenea, confirmată de reuniunea Consiliului șefilor de stat și de guvern, dar este deja o onoare foarte mare pentru Italia, nu doar datorită profilului extrem de profesional, competenței și experienței în domeniul afacerilor economice europene ale dlui Draghi, ci și deoarece învestitura sa pentru următorii opt ani a primit sprijinul deplin al tuturor liderilor europeni. Îi doresc dlui guvernator Draghi mult succes în activitatea sa.
<SPEAKER ID="252" NAME="Pino Arlacchi" AFFILIATION="S&amp;D">
în scris. - Am votat în favoarea candidaturii lui Mario Draghi la funcția de viitor președinte al Băncii Centrale Europene datorită înaltei sale competențe și viziunii progresiste cu privire la guvernanța sistemului financiar mondial. În cadrul audierii care a avut loc săptămâna trecută în cadrul Comisiei pentru afaceri economice, domnia sa a subliniat faptul că acum este nevoie de mai multă guvernanță economică europeană și că, sub președinția sa, BCE va continua să se concentreze în principal asupra combaterii inflației. Din toate aceste motive sunt mândru să-i acord întregul meu sprijin.
<SPEAKER ID="252" NAME="Sophie Auconie" LANGUAGE="FR">
Membrii Comitetului executiv al Băncii Centrale Europene (BCE) sunt numiți de către șefii de stat sau de guvern, în urma unei propuneri din partea Consiliului și în urma consultării cu Parlamentul European. În acest caz, Consiliul consultă, prin urmare, Parlamentul referitor la numirea dlui Draghi în funcția de președinte al BCE începând cu 1 noiembrie 2011. Comisia pentru afaceri economice și monetare, a cărei membră sunt, a condus o audiere care s-a dovedit a fi foarte satisfăcătoare. În consecință, susțin candidatura dlui Draghi.
<SPEAKER ID="253" NAME="Elena Băsescu" AFFILIATION="PPE">
în scris. - Am votat în favoarea candidaturii domnului Mario Draghi la președinția Băncii Centrale Europene deoarece consider că deține o înaltă competență profesională. La audierea desfășurată în cadrul Comisiei pentru afaceri economice și monetare, domnul Draghi a răspuns în mod complet tuturor interpelărilor adresate de către deputații europeni. În acest sens, am apreciat abordarea constructivă față de urmările crizei financiare din Grecia.
<P>
De asemenea, Mario Draghi a dat dovadă de o reală voință de a implementa un model îmbunătățit de guvernanță economică la nivelul UE pentru evitarea falimentelor suverane. Tocmai de aceea, prioritizează în candidatura sa combaterea inflației ca parte a obiectivului de stabilitate al Băncii Centrale Europene, precum și o consolidare a mecanismelor de supraveghere. Pentru asigurarea unei economii puternice este nevoie de un Pact de creștere și stabilitate cu adevărat eficient și prevăzut cu sancțiuni automate.
<SPEAKER ID="255" NAME="Antonio Cancian" LANGUAGE="IT">
În calitate de deputat italian în Parlamentul European, salut candidatura lui Mario Draghi la funcția de președinte al Băncii Centrale Europene (BCE). Am asistat la audierea sa în Parlamentul European la 14 iunie. Cariera sa de prestigiu, începând cu numirile academice și ajungând la poziția ocupată la cele mai înalte niveluri din lumea economică și financiară în calitate de președinte al Consiliului pentru Stabilitate Financiară, îl face un candidat extrem de important pentru funcția de președinte. Într-un moment deosebit de complicat pentru Europa, dl Draghi va fi cu siguranță capabil să răspundă nevoilor sistemului financiar european și să garanteze stabilitatea financiară și sprijinul pentru creșterea economică. Candidatura sa este un semnal politic important pentru Italia, urmând experienței sale strălucite ca director general al Trezoreriei statului și ca guvernator al Băncii Italiei din 2006, perioadă în care a promovat cu succes Italia pe scena europeană și internațională.
<SPEAKER ID="255" NAME="Nessa Childers" AFFILIATION="S&amp;D">
în scris. - Dl Draghi ar trebui să fie felicitat pentru numire și cred că domnia sa este un candidat foarte capabil. Cu toate acestea, am încredere că domnia sa recunoaște mandatul care i-a fost acordat de către deputații din Parlamentul European și că, în consecință, le respectă opiniile în calitate de guvernator al BCE.
<SPEAKER ID="255" NAME="Lara Comi" LANGUAGE="IT">
Am votat pentru această recomandare și motivele mele merg mult mai departe de naționalitatea candidatului. De fapt, nu cred că Italia va avea mai multe beneficii decât UE din numirea dlui profesor Draghi. Chiar din contră. Italia pierde un guvernator al Băncii Centrale care este foarte competent și foarte conștient de problemele economice, monetare și reale. Discutăm despre o persoană cu un curriculum vitae impecabil și cu o experiență internațională semnificativă în instituțiile publice și private, o persoană care a fost întotdeauna extrem de proactivă (de exemplu, în calitate de președinte al Forumului pentru Stabilitate Financiară). Publicațiile sale stau mărturie pentru un profil academic care se află, fără îndoială, la același nivel cu sarcinile pe care trebuie să le efectueze, și experiența sa în domeniul monetar trebuie să elimine îndoielile legate de abilitățile sale. Nu este o coincidență faptul că a fost atât de unanim consensul cu privire la numirea sa. Domnia sa îndeplinește toate condițiile pentru a fi un președinte excelent al Băncii Centrale Europene. Se confruntă cu unele provocări semnificative, având în vedere situația actuală. Prin urmare, îi urez sincer succes.
<SPEAKER ID="256" NAME="Anne Delvaux" LANGUAGE="FR">
În această perioadă de criză economică și financiară, este imperativ să avem lideri și persoane responsabile care pot demonstra calm și independență. Jean-Claude Trichet, președinte al Băncii Centrale Europene, a reușit în timpul mandatului său să reziste presiunii din partea șefilor de stat sau de guvern. Succesorul său va trebui să demonstreze aceleași calități și să fie la fel de intransigent. Am votat în favoarea candidaturii dlui Draghi din partea Italiei, deoarece acesta se bucură de o reputație excelentă și a făcut o impresie bună în timpul audierii sale în fața Comisiei pentru afaceri economice și monetare. Traiectoria carierei sale, în special experiența sa ca guvernator al Băncii Centrale italiene, îi va permite, sper, să gestioneze în cel mai bun mod posibil numeroasele provocări care îl așteaptă la cârma Băncii Centrale Europene.
<SPEAKER ID="256" NAME="Diogo Feio" LANGUAGE="PT">
Pregătirea academică și profesională a dlui Draghi, precum și audierea sa în fața Parlamentului au arătat că domnia sa deține o înțelegere profundă și idei clare legate de aprofundarea necesară a guvernanței economice în UE, și, de asemenea, legate de importanța stabilității monedei euro pentru reluarea creșterii economice. Având în vedere acest lucru și importanța funcției de președinte al Băncii Centrale Europene, cred că dl Draghi îndeplinește toate condițiile pentru a-și exercita cu pricepere și dăruire mandatul pentru care a fost nominalizat acum.
<SPEAKER ID="257" NAME="Monika Flašíková Beňová" AFFILIATION="S&amp;D">
în scris. - (SK) În mai 2011, Consiliul European, împreună cu Parlamentul, a propus numirea lui Mario Draghi în calitate de președinte al Băncii Centrale Europene (BCE) pentru un mandat de opt ani, începând cu 1 noiembrie 2011. Comisia parlamentară pentru afaceri economice și monetare a intervievat candidatul și acesta a răspuns la întrebările adresate de membrii Comisiei. Acesta a vorbit, de exemplu, despre datoria elenă și, printre altele, și-a exprimat opinia că BCE nu ar trebui să se oprească din eforturile sale de a menține stabilitatea monedei. Comisia a recomandat ulterior numirea dlui Draghi. Întrucât candidatul îndeplinește cerințele stabilite pentru ocuparea poziției de președinte al BCE, aș dori, de asemenea, să îmi exprim sprijinul pentru numirea sa în această funcție.
<SPEAKER ID="258" NAME="Bruno Gollnisch" LANGUAGE="FR">
Deși votul privind numirea anumitor oligarhi europeni este, conform regulamentului, un vot secret, eu doresc să se facă cunoscut faptul că am votat împotriva dlui Draghi, pentru că în realitate există ceva extrem de nesănătos și pervers, în mijlocul crizei datoriei suverane, în numirea unui fost director european al Goldman Sachs. Perioada în care domnia sa și-a dus la îndeplinire atribuțiile, precum și natura acestora din urmă, nu se pot sustrage atenției dvs. Cu excepția cazului în care a fost doar un director mediocru, și chiar dacă nu el a fost instigatorul, nu este posibil ca dl Draghi să nu fi știut faptul că societatea pentru care lucra a orchestrat masarea, aparent în condiții legale și totuși în mod necinstit, a datoriei elene pentru a justifica aderarea Greciei la zona euro. Mai mult, nu puteți ignora rolul Goldman Sachs în speculațiile curente privind datoriile suverane, la fel cum nu puteți ignora responsabilitățile acesteia în contextul crizei economice și financiare, și nici anchetele la care este supusă în Statele Unite ale Americii. Faptul că Goldman Sachs apare în CV-ul dlui Draghi îl plasează dincolo de limite, descalificându-l astfel pentru această funcție.
<SPEAKER ID="258" NAME="Giovanni La Via" AFFILIATION="PPE">
în scris. - (IT) Sunt foarte mulțumit de rezultatul obținut astăzi, cu majoritate largă în favoarea recomandării Consiliului pentru numirea lui Mario Draghi în calitate de viitor președinte al Băncii Centrale Europene. De fapt, cred că este o onoare pentru țara noastră să aibă un reprezentant ilustru în fruntea unei instituții strategice cum este Banca Centrală Europeană (BCE). Este o recunoaștere importantă a angajamentului și a competenței unui om care ne reprezintă țara și care va avea sarcina dificilă și, în același timp, prestigioasă de a conduce BCE într-un moment cum este cel de acum, când Europa trebuie să facă față efectelor unei grave crize economice și financiare. Sper că viitorul Consiliu European va confirma oficial numirea sa și că Mario Draghi va putea conduce BCE începând cu luna noiembrie pentru următorii opt ani cu același profesionalism la nivel înalt și de necontestat pe care l-a demonstrat în trecut, și că va putea ghida economia Uniunii Europene către o fază de recuperare care va garanta stabilitatea și puterea finanțelor din Europa.
<SPEAKER ID="259" NAME="Clemente Mastella" LANGUAGE="IT">
Suntem mulțumiți de propunerea de numire a lui Mario Draghi ca viitor președinte al Băncii Centrale Europene (BCE), întrucât domnia sa a arătat că are un profil profesional de nivelul cerut pentru această funcție de prestigiu, precum și o experiență de lungă durată și recunoscută în sectorul internațional financiar și bancar. Îl felicităm pe fostul guvernator al Băncii Italiei pentru candidatura sa și pentru că a putut să își demonstreze abilitățile și potențialul în abordarea problemelor cărora va trebui să le facă față în cadrul audierii din Parlamentul European. Noi considerăm că numirea sa este un succes pentru Italia, pe care o va putea reprezenta la un nivel ridicat într-una din cele mai prestigioase instituții europene. Îi adresăm urările noastre de bine în activitatea sa.
<SPEAKER ID="259" NAME="Alexander Mirsky" AFFILIATION="S&amp;D">
în scris. - Parlamentul European, - având în vedere Recomandarea Consiliului din 16 iunie 2011 (10057/2011), având în vedere articolul 109 din Regulamentul său de procedură, având în vedere raportul Comisiei pentru afaceri economice și monetare, întrucât, prin scrisoarea din 20 mai 2011, Consiliul European a consultat Parlamentul European cu privire la numirea lui Mario Draghi ca președinte al Băncii Centrale Europene pentru un mandat de opt ani începând cu 1 noiembrie 2011, întrucât Comisia pentru afaceri economice și monetare din cadrul Parlamentului European a evaluat ulterior atestările profesionale ale candidatului desemnat, în special în ceea ce privește cerințele menționate la articolul 283 alineatul (2) al doilea paragraf din Tratatul privind funcționarea Uniunii Europene (TFUE) și având în vedere criteriul de independență deplină a Băncii Centrale Europene în conformitate cu articolul 130 din TFUE, întrucât, în cadrul acestui proces de evaluare, comisia a primit un curriculum vitae din partea candidatului, precum și răspunsurile sale la întrebările scrise care i-au fost adresate - emite un aviz favorabil privind recomandarea Consiliului referitoare la numirea lui Mario Draghi în funcția de președinte al Băncii Centrale Europene. Eu sunt împotriva numirii sale.
<SPEAKER ID="260" NAME="Andreas Mölzer" AFFILIATION="NI">
în scris. - (DE) Dl Draghi este un candidat cu totul nepotrivit pentru poziția din fruntea Băncii Centrale Europene. Domnia sa a fost vicepreședinte și director al băncii americane de investiții Goldman Sachs, unde responsabilitățile sale includeau Europa și contactul cu guvernele naționale din această regiune. Acest lucru se întâmpla exact în momentul în care Grecia transmitea UE cifrele falsificate în ceea ce privește deficitul și bugetul său. În acest context, Goldman Sachs este acuzată de a-i fi consiliat pe greci în această falsificare. Pe lângă aceste acorduri dubioase, dl Draghi trebuie, de asemenea, să fie criticat în mod deschis pentru poziția sa fără compromisuri împotriva unei reeșalonări a datoriilor Greciei și în favoarea planului de salvare. Ca reprezentant al unui stat membru din sudul zonei euro care se confruntă cu probleme financiare enorme, numirea sa va trimite de asemenea un semnal total greșit piețelor și cetățenilor noștri, care nu doresc o uniune a transferurilor, ci mai degrabă o monedă stabilă.
<P>
Candidatul potrivit ar fi fost Axel Weber din partea Germaniei. Cu toate acestea, nici măcar nu și-a propus numele pentru funcție deoarece a recunoscut direcția greșită în care se îndreaptă măsurile luate în prezent cu încuviințarea dlui Draghi. Numirea dlui Draghi poate fi privită ca un cui în plus în sicriul monedei euro și o amenințare pentru UE în ansamblul său.
<SPEAKER ID="260" NAME="Alfredo Pallone" LANGUAGE="IT">
După audierea excelentă desfășurată în cadrul Comisiei parlamentare pentru afaceri economice și monetare, prin prezenta depun cu convingere votul meu în favoarea numirii lui Mario Draghi la Banca Centrală Europeană (BCE). Votul meu este confirmarea faptului că, în această perioadă dificilă de criză, a fost aleasă persoana cea mai potrivită și mai calificată pentru a conduce BCE. Sunt convins că Mario Draghi va ști cum să gestioneze acest rol viitor în calitate de președinte al BCE, așa cum a demonstrat în perioada petrecută la Banca Italiei și că va realiza acest lucru prin a oferi Europei bogata sa experiență și înalta competență. Prin mulțumirile față de progresele înregistrate de Banca Italiei, acea instituție italiană de elită care a atins cel mai înalt nivel de dezvoltare, aș dori să subliniez încă o dată profilul tehnic excelent al lui Mario Draghi, următorul președinte al BCE. Încrezător că Consiliul va confirma votul favorabil al Parlamentului, în calitatea mea de membru al Comisiei pentru afaceri economice și monetare, îi garantez lui Mario Draghi cea mai mare disponibilitate de a lua parte la o colaborare fructuoasă cu BCE, în special în această perioadă de dificultate pentru moneda euro și pentru UE.
<SPEAKER ID="260" NAME="Maria do Céu Patrão Neves" LANGUAGE="PT">
Pe baza raportului elaborat de Comisia pentru afaceri economice și monetare și în urma proceselor de consultare și de evaluare a prerogativelor candidatului, având în vedere în special cerințele prevăzute la articolul 283 alineatul (2) din Tratatul privind funcționarea Uniunii Europene (TFUE) și având în vedere obligația ca Banca Centrală Europeană (BCE) să fie pe deplin independentă, am votat în favoarea raportului referitor la numirea președintelui BCE, și salut numirea dlui Draghi.
<SPEAKER ID="261" NAME="Licia Ronzulli" LANGUAGE="IT">
Nu pot fi decât în favoarea alegerii de a-l propune pe Mario Draghi ca viitor președinte al Băncii Centrale Europene (BCE) pentru un mandat de opt ani începând cu luna noiembrie. Curriculum vitae al acestui candidat indică în mod cert un profil cu un nivel maxim de profesionalism și experiență de viață și prezintă o imagine a unuia dintre cei mai iluștri italieni din peisajul economic mondial al zilelor noastre. În această perioadă dificilă, cred că este esențial să avem o persoană de calibrul cel mai înalt la conducerea BCE, și Mario Draghi este o reprezentare perfectă a acestui profil.
<SPEAKER ID="261" NAME="Nuno Teixeira" LANGUAGE="PT">
Scopul strategic principal al Băncii Centrale Europene (BCE) este de a menține stabilitatea prețurilor în UE, aducând astfel o contribuție esențială la soluționarea dificultăților economice și financiare cu care se confruntă statele membre. Cu o diplomă de licență de la Universitatea Sapienza din Roma și cu un doctorat în economie la Massachusetts Institute of Technology, dl Draghi este guvernator al Băncii Italiei, membru al Consiliului guvernatorilor și Consiliului general al BCE, membru al consiliului de administrație al Băncii Reglementelor Internaționale, guvernator pentru Italia în Consiliul guvernatorilor Băncii Internaționale pentru Reconstrucție și Dezvoltare și al Băncii Asiatice pentru Dezvoltare și președinte al Forumului pentru Stabilitate Financiară.
<P>
Votez în favoarea numirii dlui Draghi în calitate de președinte al BCE întrucât consider că deține o pregătire academică extinsă și o vastă experiență profesională, și deoarece sunt adeptul unui angajament ferm din partea instituțiilor europene față de combaterea inflației, consolidarea pieței unice și durabilitate în criza datoriei suverane. De asemenea, consider că noul președinte al BCE va pune în aplicare o cultură a onestității și a rigorii și va contribui la stabilirea unei politici economice robuste și coerente, care să trimită un semnal clar de încredere pe piețele internaționale.
<SPEAKER ID="261" NAME="Dominique Vlasto" LANGUAGE="FR">
Numirea dlui Draghi la cârma Băncii Centrale Europene (BCE) este, în opinia mea, o decizie complet justificată, din moment ce confirmă dorința Uniunii Europene de a continua activitatea începută de președintele actual al instituției, Jean-Claude Trichet. Într-un context în care situația economică a unor țări ca Grecia slăbește moneda euro, voința și hotărârea arătate de dl Draghi de a croi o direcție echilibrată pentru o monedă puternică sunt indispensabile pentru a asigura credibilitatea economiei noastre. De asemenea, salut numirea unei persoane care are toate calitățile necesare pentru a ocupa o astfel de funcție. Experiențele sale în cadrul Consiliului european pentru Stabilitate Financiară și la conducerea Băncii Italiei constituie avantaje considerabile pentru vizibilitatea instituției la nivel internațional și, prin urmare, pentru poziția Uniunii Europene drept cea mai mare putere economică din lume. În fața provocărilor cărora trebuie să le facem față pentru a ne ridica economia, sunt încântată de numirea unei persoane care a reușit să creeze un consens și care s-a dovedit a fi capabilă să pregătească calea pentru o uniune monetară stabilă, puternică și competitivă.
<SPEAKER ID="262" NAME="Luís Paulo Alves" LANGUAGE="PT">
Votez pentru acest raport, deoarece transmite un semnal clar de solidaritate comunitară cu criza prin care trec în prezent cetățenii europeni. În acest caz, Fondul european de ajustare la globalizare (FEG) va fi utilizat pentru a sprijini foști lucrători de la compania General Motors Belgia și de la patru furnizori ai acesteia care și-au desfășurat activitatea în sectorul autovehiculelor între iunie 2010 și octombrie 2010.
<P>
Toți lucrătorii care au fost concediați vor beneficia de măsuri personalizate, sprijinite de finanțare în valoare totală de 9,59 milioane de euro. Aceasta este cea de-a treia mobilizare a FEG în 2011. Prin urmare, cred că este corect și necesar să se aplice fondul în acest caz.
<SPEAKER ID="263" NAME="Izaskun Bilbao Barandica" LANGUAGE="ES">
Am votat în favoarea acestei inițiative pentru a le ajuta pe cele 2 834 de persoane care au fost concediate de General Motors Belgia să se reintegreze pe piața muncii, deoarece, ca urmare a crizei economice și financiare mondiale, această societate nu a putut să extindă fabrica de producție de la Anvers. Salut acordul încheiat de partenerii sociali cu privire la pachetul de măsuri propuse.
<SPEAKER ID="264" NAME="Mara Bizzotto" LANGUAGE="IT">
Am votat în favoarea raportului elaborat de dna Matera deoarece caracteristicile problemei prezentate de Belgia cu privire la mobilizarea Fondului european de ajustare la globalizare (FEG) corespund condițiilor necesare pentru a accesa acest fond. Suma de 9 593 931 de euro solicitată pentru cele 2 843 [sic] de concedieri care au avut loc la "General Motors” și la patru furnizori ai acesteia care și-au desfășurat activitatea în sectorul autovehiculelor în cursul perioadei de referință de patru luni (din iunie până în octombrie 2010) va fi utilizată exclusiv pentru reintegrarea acestor lucrători care și-au pierdut locul de muncă ca urmare a globalizării continue a piețelor mondiale și nu vor fi în niciun fel plătiți de întreprinderea care a efectuat aceste concedieri.
<SPEAKER ID="264" NAME="David Casa" AFFILIATION="PPE">
în scris. - Fondul european de ajustare la globalizare este esențial în atenuarea poverilor suportate de lucrători ca urmare a schimbărilor intervenite în structura comerțului mondial. În contextul General Motors Belgia, cred că concluziile formulate de raportoare sunt justificate și, prin urmare, am decis să votez în favoarea acestui dosar.
<SPEAKER ID="264" NAME="Maria Da Graça Carvalho" AFFILIATION="PPE">
în scris. - (PT) Salut activitățile desfășurate pe baza Fondului european de ajustare la globalizare (FEG), nu în ultimul rând pentru sprijinirea industriei autovehiculelor, care a fost afectată de criza economică și financiară. De asemenea, votez pentru decizia de mobilizare a FEG în favoarea Belgiei, în beneficiul lucrătorilor din sectorul autovehiculelor, prin măsuri care formează un pachet coordonat de servicii personalizate menite să îi reintegreze pe piața muncii.
<SPEAKER ID="264" NAME="Nessa Childers" AFFILIATION="S&amp;D">
în scris. - Este important că acest Parlament reprezintă potențialul uriaș al FEG.
<SPEAKER ID="265" NAME="Anne Delvaux" LANGUAGE="FR">
După valul imens de concedieri de la General Motors Belgia și de la patru subcontractori ai acesteia care își desfășoară activitatea în sectorul autovehiculelor, anul trecut, la 20 decembrie 2010, Belgia a solicitat asistență din Fondul european de ajustare la globalizare pentru a contribui la recalificarea a 2 834 de muncitori disponibilizați. Acest fond european a fost creat pentru a oferi sprijin suplimentar lucrătorilor disponibilizați ca urmare a schimbărilor din comerțul mondial. Mă bucur că astăzi Parlamentul a aprobat această asistență care va permite lucrătorilor concediați să primească ajutor, în special pentru căutarea de locuri de muncă și pentru formare profesională. Aceasta este o veste bună pentru miile de familii în cauză.
<SPEAKER ID="265" NAME="Lena Ek, Marit Paulsen, Olle Schmidt și Cecilia Wikström" AFFILIATION="ALDE">
în scris. - (SV)Am ales din nou să susținem mobilizarea Fondului de ajustare la globalizare al UE - de data aceasta pentru a ajuta un total de aproximativ 2 800 de persoane care și-au pierdut locurile de muncă în Belgia - întrucât Europa continuă să suporte efectele crizei economice, iar vremurile excepționale necesită măsuri excepționale.
<P>
Cu toate acestea, considerăm că pe viitor ar trebui să folosim instrumente care există deja - cu precădere Fondul social european - pentru a spori capacitatea de inserție profesională a celor care se află în preaviz sau au fost disponibilizați. Probabil că nu va fi nevoie de Fondul european de ajustare la globalizare în următoarea perioadă bugetară.
<SPEAKER ID="265" NAME="Edite Estrela" LANGUAGE="PT">
Am votat în favoarea acestui raport deoarece consider că mobilizarea Fondului european de ajustare la globalizare (FEG) este necesară ca urmare a concedierilor de la întreprinderea General Motors Belgia și de la patru furnizori ai acesteia. Ar trebui să fie subliniate eforturile depuse de autoritățile belgiene: acestea au prezentat o serie de măsuri importante pentru a-i ajuta pe lucrătorii afectați să caute locuri de muncă.
<SPEAKER ID="265" NAME="Diogo Feio" LANGUAGE="PT">
Fondul european de ajustare la globalizare (FEG) a fost creat în 2006 cu obiectivul de a oferi sprijin suplimentar lucrătorilor care suferă consecințele schimbărilor majore din structura comerțului mondial, în scopul de a le permite să se reintegreze pe piața forței de muncă. Acesta a fost extins în 2009 pentru a include lucrătorii concediați ca urmare a crizei economice și financiare. Aceasta este cea de a treia cerere care urmează să fie examinată în cadrul bugetului 2011 și se referă la mobilizarea din FEG a sumei de 9 593 931 de euro pentru reintegrarea pe piața muncii a celor 2 834 de lucrători de la General Motors Belgia și de la patru furnizori ai acesteia din Anvers. Potrivit Comisiei, cererea îndeplinește criteriile de eligibilitate pentru asistență FEG și această instituție recomandă ca autoritatea bugetară să aprobe mobilizarea acestuia. Fondul va trebui să fie mobilizat rapid și eficient astfel încât să nu îi țină în așteptare pe lucrătorii care ar trebui să beneficieze de fapt de el.
<SPEAKER ID="265" NAME="José Manuel Fernandes" LANGUAGE="PT">
Acest raport se referă la propunerea de decizie a Parlamentului European și a Consiliului privind mobilizarea Fondului european de ajustare la globalizare (FEG) în conformitate cu punctul 28 din Acordul interinstituțional din 17 mai 2006 între Parlamentul European, Consiliu și Comisie privind disciplina bugetară și buna gestiune financiară. Creat în 2006, FEG are ca scop sprijinirea lucrătorilor care își pierd locurile de muncă din cauza modificărilor din structura comerțului mondial ca urmare a globalizării. La 20 decembrie 2010, întreprinderea General Motors Belgia, din sectorul autovehiculelor, a depus o cerere pentru FEG, fiind forțată să concedieze 2 834 de lucrători de la întreprinderea principală și de la patru furnizori ai acesteia.
<P>
Actuala criză economică și financiară acordă FEG un rol crucial în atenuarea impactului social al falimentului multor societăți, cauzat de multe ori de politicile economice agresive de pe piețele emergente. Aceasta este cea de a treia cerere care urmează să fie examinată în cadrul bugetului 2011 al UE. Având în vedere că cererea îndeplinește criteriile de eligibilitate, sunt de acord cu recomandările raportoarei și votez în favoarea acestei propuneri de decizie.
<SPEAKER ID="266" NAME="João Ferreira" LANGUAGE="PT">
Au existat cereri pentru mobilizarea Fondului european de ajustare la globalizare (FEG) în cazuri de concedieri în masă în întreaga Europă. Acest caz presupune mobilizarea a peste 9 milioane de euro pentru ca Belgia să ofere asistență celor aproximativ 2 800 de lucrători disponibilizați în sectorul autovehiculelor. Aceasta este cea de a treia propunere de mobilizare a Fondului care urmează să fie examinată în cadrul bugetului 2011. Prin urmare, după deducerea sumei actuale solicitate din creditele disponibile, o sumă de 489 628 679 de euro din maximul de 500 de milioane de euro rămâne disponibilă până la sfârșitul anului 2011.
<P>
Cu toate că susținem această mobilizare, deoarece este esențial să îi sprijinim pe acești lucrători, am dori să ne exprimăm din nou rezervele și poziția critică în ceea ce privește acest fond, întrucât credem că ar fi fost mai important ca în primul rând să se fi luat măsuri de prevenire a șomajului. În acest scop, politicile neoliberale aflate în vigoare în UE trebuie să fie schimbate, inclusiv insistența privind dereglementarea și liberalizarea comerțului internațional.
<SPEAKER ID="267" NAME="Ilda Figueiredo" LANGUAGE="PT">
Deși ne păstrăm poziția critică în legătură cu Fondul european de ajustare la globalizare (FEG) deoarece credem că ar fi fost mai important ca în primul rând să se fi luat măsuri pentru prevenirea șomajului, am votat în favoarea mobilizării acestui fond pentru a asigura asistență continuă lucrătorilor afectați de urmările restructurării societăților sau liberalizării comerțului internațional. Acest caz presupune mobilizarea a peste 9 milioane de euro pentru ca Belgia să ofere asistență celor aproximativ 2 800 de lucrători disponibilizați în sectorul autovehiculelor. Aceasta este cea de a treia cerere de mobilizare a Fondului care urmează să fie examinată în cadrul bugetului 2011.
<P>
Prin urmare, după deducerea sumei actuale solicitate din creditele disponibile, o sumă de 489 628 679 de euro din maximul de 500 de milioane de euro rămâne disponibilă până la sfârșitul anului 2011. Este de-a dreptul simptomatic faptul că puțin peste 10 milioane de euro din suma planificată au fost utilizate într-o perioadă de agravare a crizei sociale și financiare, și acest lucru demonstrează cel puțin necesitatea revizuirii regulamentelor care guvernează Fondul.
<SPEAKER ID="268" NAME="Monika Flašíková Beňová" AFFILIATION="S&amp;D">
în scris. - (SK) Fondul european de ajustare la globalizare a fost creat cu scopul de a oferi sprijin suficient lucrătorilor care simt efectele schimbărilor majore din structura comerțului mondial. În conformitate cu Acordul interinstituțional privind disciplina bugetară și buna gestiune financiară, Fondul nu poate depăși o sumă anuală maximă de 500 de milioane de euro. În aprilie 2011, Comisia a adoptat o propunere de mobilizare a Fondului pentru a ajuta Belgia, în scopul de a sprijini reintegrarea pe piața muncii a lucrătorilor concediați anterior ca urmare a crizei financiare și economice. Evaluarea Comisiei s-a bazat pe o evaluare a legăturii dintre concedieri și schimbările majore din structura comerțului mondial sau criza financiară. În conformitate cu evaluarea Comisiei, cererea îndeplinește criteriile care îi acordă dreptul de a solicita sprijin financiar și, în opinia mea, este corect să o sprijinim. Parlamentul European, Consiliul și Comisia au confirmat într-o declarație comună în cadrul unei întâlniri din 2008 că, în ceea ce privește Acordul interinstituțional, este important să se asigure un proces rapid pentru deciziile privind mobilizarea fondului.
<SPEAKER ID="268" NAME="Juozas Imbrasas" AFFILIATION="EFD">
în scris. - (LT) Am salutat acest raport deoarece Belgia a solicitat asistență în ceea ce privește cazurile a 2 834 de concedieri (toate vizate de cererea de asistență) de la întreprinderea principală General Motors Belgia și de la patru furnizori ai acesteia care își desfășoară activitatea în sectorul autovehiculelor în regiunea NUTS II Anvers din Belgia. La 20 decembrie 2010, Belgia a depus o cerere de mobilizare a FEG privind concedierile de la întreprinderea General Motors Belgia și de la patru furnizori ai acesteia și a completat-o cu informații suplimentare până la 24 ianuarie 2011. Această cerere este conformă cu cerințele de stabilire a contribuțiilor financiare, astfel cum sunt prevăzute la articolul 10 din Regulamentul (CE) nr. 1927/2006. Prin urmare, Comisia propune mobilizarea unei sume de 9 593 931 de euro.
<SPEAKER ID="268" NAME="Giovanni La Via" LANGUAGE="IT">
Am votat pentru mobilizarea Fondului european de ajustare la globalizare (FEG) în favoarea Belgiei întrucât consider că acest instrument este o resursă valoroasă pentru sprijinirea lucrătorilor aflați în dificultate din cauza crizei economice. După cum s-a declarat în mai multe ocazii, începând cu 2006, FEG oferă sprijin practic lucrătorilor europeni disponibilizați fie din motive asociate cu relocalizarea întreprinderilor lor, fie, după modificarea din 2009, din cauza crizei economice, pentru a facilita reintegrarea lor pe piața muncii. Votul de astăzi a vizat o cerere de asistență pentru 2 834 de concedieri, dintre care toate sunt vizate de cererea de asistență, de la întreprinderea General Motors Belgia și de la patru furnizori ai acesteia care își desfășoară activitatea în sectorul autovehiculelor în regiunea NUTS II Anvers, în cursul perioadei de referință de patru luni, de la 14 iunie la 14 octombrie 2010, în valoare totală de 9 593 931 de euro finanțată de către FEG.
<SPEAKER ID="269" NAME="Clemente Mastella" LANGUAGE="IT">
Fondul european de ajustare la globalizare (FEG) a fost creat pentru a oferi un sprijin suplimentar lucrătorilor care suferă consecințele schimbărilor majore din structura comerțului mondial.
<P>
Cu scopul de a sprijini reintegrarea pe piața muncii a lucrătorilor disponibilizați ca urmare a crizei financiare și economice mondiale, care a afectat în special întreprinderea General Motors Belgia, Comisia a adoptat o nouă propunere pentru o decizie privind mobilizarea FEG în favoarea Belgiei. În legătură cu aceasta, s-a făcut referire specială la natura neprevăzută a disponibilizărilor și la impactul acestora în ceea ce privește ocuparea forței de muncă la nivel local, regional și național.
<P>
Să nu uităm că FEG a fost creat ca instrument specific separat, cu propriile obiective și termene și, prin urmare, este oportun să dispună de fonduri specifice, înlocuindu-se astfel transferurile de la alte linii bugetare neutilizate care puteau împiedica realizarea diverselor obiective de politică.
<P>
Noi credem că cererea îndeplinește criteriile de eligibilitate stabilite în Regulamentul FEG și pledăm pentru aprobarea ei transmițându-ne avizul pozitiv în ceea ce o privește. Ceea ce rămâne esențial, cu toate acestea, este o revizuire a Regulamentului FEG pentru a se ocupa de problema organizațiilor multinaționale care fac disponibilizări prin restructurări și transferuri și, în consecință, declanșează intervenția FEG.
<SPEAKER ID="270" NAME="Jean-Luc Mélenchon" LANGUAGE="FR">
Mă abțin de la vot din respect pentru lucrătorii belgieni de la fabrica Opel din Anvers care au fost sacrificați în numele globalizării sacrosancte. În situația în care aceștia sunt aruncați ca rezultat al politicilor neoliberale promovate de Uniunea Europeană, s-ar putea vota împotriva sumei derizorii pe care le-o acordă elitele europene. Cu toate acestea, puținul pe care li-l dăm le poate diminua greutățile. Acest lucru nu face ca raționamentul Fondului european de ajustare la globalizare să fie mai tolerabil. Acesta susține relocalizările puse în aplicare de firma americană General Motors. Aprobă apetitul pentru profit al companiilor multinaționale și al conducătorilor miliardari ai acestora. De la aceștia ar trebui să scoată profit, și nu din banii contribuabililor europeni, care sunt utilizați pentru a ajuta angajații.
<SPEAKER ID="270" NAME="Alexander Mirsky" AFFILIATION="S&amp;D">
în scris. - Este cunoscut faptul că mobilizarea fondului este destinată celor 2 834 de concedieri (toate vizate de cererea de asistență) de la întreprinderea principală General Motors Belgia și de la patru furnizori ai acesteia care își desfășoară activitatea în sectorul autovehiculelor în regiunea Anvers, în perioada de referință de patru luni de la 14 iunie la 14 octombrie 2010. Astfel, angajații disponibilizați vor beneficia de asistență sub formă de măsuri personalizate susținute de Fondul european de ajustare la globalizare, care va mobiliza 9,59 milioane de euro pentru acestea. Eu nu sunt împotriva mobilizării asistenței financiare pentru lucrătorii belgieni disponibilizați. Însă consider că normele de aplicare a fondului ar trebui să fie modificate pentru ca asistența să devină disponibilă pentru statele membre mai puțin dezvoltate ale Uniunii Europene.
<SPEAKER ID="271" NAME="Andreas Mölzer" AFFILIATION="NI">
în scris. - (DE) Fondul european de ajustare la globalizare (FEG) primește finanțare anuală de 500 de milioane de euro, cu scopul de a furniza sprijin financiar lucrătorilor afectați de schimbările majore din structura comerțului mondial. Potrivit estimărilor, între 35 000 și 50 000 de lucrători ar putea beneficia anual de pe urma acestui sprijin. Banii pot fi utilizați pentru asistență în vederea găsirii de noi locuri de muncă, formare profesională adaptată, asistență în vederea desfășurării de activități independente sau în vederea deschiderii unei afaceri, mobilitate și sprijin pentru lucrătorii dezavantajați sau pentru cei mai în vârstă. Deoarece la producătorii de automobile General Motors Belgia s-au făcut 2 834 de concedieri, care au condus de asemenea la alte concedieri de la patru furnizori, un total de 9 593 931 de euro urmează să fie furnizat de la FEG pentru Belgia. Am votat în favoarea raportului deoarece acesta este exact scopul fondului.
<SPEAKER ID="271" NAME="Franz Obermayr" AFFILIATION="NI">
în scris. - (DE) Fondul european de ajustare la globalizare a fost creat pentru sprijinirea lucrătorilor dezavantajați ca urmare a unor disponibilizări sau a altor schimbări produse de globalizare la nivelul concurenței internaționale. Salut faptul că apelurile repetate adresate de Parlamentul European au dus la identificarea unor credite de plată în valoare de 47 608 950 de euro în cadrul bugetului pentru linia bugetară aferentă FEG. Tocmai din acest motiv am votat în favoarea acestui raport.
<SPEAKER ID="271" NAME="Rolandas Paksas" AFFILIATION="EFD">
în scris. - (LT) Banii de la Fondul european de ajustare la globalizare (FEG) trebuie să fie utilizați într-o manieră specifică și cu finalitate. Asistența financiară trebuie să fie alocată cât mai curând posibil, în special în cazurile în care o singură societate a disponibilizat mii de angajați. Întârzierile în furnizarea de asistență financiară pot avea consecințe deosebit de dureroase și dificile și, prin urmare, este esențial să se mobilizeze FEG și să se răspundă prompt la cererea statului membru. Trebuie remarcat faptul că persoanele care au fost concediate și familiile acestora suferă daune morale și materiale incalculabile. Mai presus de toate, ei întâmpină dificultăți majore încercând să se întoarcă pe piața muncii și nu au posibilități de a studia sau de a se recalifica. Prin urmare, este foarte important să se asigure că acestor persoane le este acordată asistență financiară în timp util, astfel încât să se poată integra în mod corespunzător pe piața muncii. Având în vedere importanța acestei asistențe financiare, salut propunerea de a aloca asistență financiară Belgiei de la FEG ca urmare a concedierilor în masă de la întreprinderea General Motors Belgia. De asemenea, fac apel la alte state membre în care societățile își disponibilizează angajații ca urmare a crizei financiare, să solicite imediat asistență financiară, în scopul de a atenua consecințele negative, de a aborda problemele legate de ocuparea forței de muncă și de a încuraja păstrarea și crearea de locuri de muncă.
<SPEAKER ID="271" NAME="Alfredo Pallone" LANGUAGE="IT">
Din păcate, suntem chemați încă o dată pentru a vota cu privire la mobilizarea Fondului european de ajustare la globalizare (FEG). Spun din păcate, pentru că o intervenție de această natură presupune o situație extrem de dificilă. Pe de altă parte, totuși, ar trebui să aplaudăm acest organism care permite ca situațiile de criză gravă să se bucure de un suflu vital esențial care, dacă nu ar exista, ar periclita grav sectoarele industriale și, mai presus de toate, destinul multor lucrători. Sunt de acord cu alocarea și utilizarea fondului, dar acest lucru nu poate fi decât o măsură temporară. Această soluție trebuie să fie susținută de o strategie pe termen lung care vizează susținerea economiei europene pentru a garanta că poate ține pasul cu piața globalizată în care trăim.
<SPEAKER ID="271" NAME="Maria do Céu Patrão Neves" LANGUAGE="PT">
Fondul european de ajustare la globalizare (FEG) a fost creat pentru a oferi asistență suplimentară lucrătorilor afectați de consecințele schimbărilor majore din structura comerțului mondial. La 14 aprilie 2011, Comisia a adoptat o nouă propunere de decizie referitoare la mobilizarea FEG în favoarea Belgiei, pentru sprijinirea reintegrării pe piața muncii a lucrătorilor concediați din cauza crizei financiare și economice mondiale. Aceasta este cea de a treia cerere care urmează să fie examinată în cadrul bugetului 2011 și vizează mobilizarea unui total de 9 593 931 de euro din FEG pentru Belgia, pe baza a 2 834 de cazuri de disponibilizări, toate fiind potențiale beneficiare ale intervenției, de la întreprinderea principală General Motors Belgia și de la patru furnizori ai acesteia. Având în vedere că cererea îndeplinește toate cerințele necesare pentru mobilizarea acestui mecanism de ajutor financiar, am votat în favoarea acestui raport.
<SPEAKER ID="272" NAME="Aldo Patriciello" LANGUAGE="IT">
Fondul european de ajustare la globalizare (FEG) a fost creat pentru a oferi sprijin suplimentar lucrătorilor care suferă din cauza consecințelor schimbărilor majore din structura comerțului mondial. La 14 aprilie 2011, Comisia a adoptat o nouă propunere de decizie privind mobilizarea FEG în favoarea Belgiei în vederea sprijinirii reintegrării pe piața muncii a 2 834 de lucrători concediați de la întreprinderea principală General Motors Belgia și de la patru furnizori ai acesteia din sectorul autovehiculelor din Anvers. Evaluarea Comisiei se bazează pe examinări ale mai multor aspecte ale acestei probleme, cum ar fi: legătura dintre lucrătorii concediați și schimbările majore din structura comerțului mondial, criza financiară, natura imprevizibilă a concedierilor vizate, dovada numărului de concedieri, explicarea naturii imprevizibile a disponibilizărilor respective, identificarea întreprinderilor care efectuează disponibilizări și a lucrătorilor vizați pentru asistență, teritoriul în cauză cu autoritățile și părțile interesate respective, impactul disponibilizărilor asupra ocupării forței de muncă la nivel local, regional sau național și pachetul coordonat de servicii personalizate care urmează să fie finanțate. Pentru a se asigura că aceste persoane sunt reintegrate pe piața muncii, votez în favoarea propunerii în cauză.
<SPEAKER ID="273" NAME="Jacek Protasiewicz" AFFILIATION="PPE">
în scris. - Am votat în favoarea acestui raport, deoarece sprijină propunerea Comisiei de mobilizare a FEG în favoarea Belgiei pentru a-i ajuta pe cei 2 834 de lucrători concediați de la întreprinderea principală General Motors Belgia să își găsească locuri de muncă, ceea ce este în conformitate cu poziția mea și cu poziția grupului PPE. Mai mult decât atât, raportul indică în mod rezonabil faptul că bugetul 2011 prezintă pentru prima dată creditele de plată (47 608 950 de euro) pentru linia bugetară aferentă FEG. Acest lucru înseamnă că FEG a fost recunoscut ca instrument specific și separat, având obiective și termene proprii, și, prin urmare, este oportun să dispună de fonduri specifice pentru a realiza toate scopurile și obiectivele care îi sunt atribuite, înlocuindu-se astfel transferurile de la alte linii bugetare neutilizate care puteau împiedica realizarea diverselor obiective de politică. Susțin, de asemenea, apelul raportoarei cu privire la necesitatea de a aborda, în cadrul viitoarei revizuiri a Regulamentului FEG, chestiunea referitoare la modul de abordare a companiilor multinaționale pe care le afectează restructurarea sau relocalizarea în timpul schimbărilor majore din structura comerțului mondial, în special în perioadele de criză financiară, a lucrătorilor obișnuiți care suferă cel mai mult de pe urma consecințelor ei și, prin urmare au nevoie de intervenția FEG.
<SPEAKER ID="274" NAME="Robert Rochefort" LANGUAGE="FR">
Scopul Fondului european de ajustare la globalizare este de a-i ajuta pe lucrătorii care suferă consecințele unor schimbări majore în structura comerțului internațional să reintre pe piața muncii. Acesta este tocmai motivul pentru care cei 2 834 de lucrători concediați de General Motors în regiunea Anvers trebuie să primească rapid sprijin. Trebuie să sprijinim propunerea Parlamentului de a mobiliza suma de 9 593 931 de euro, care va furniza servicii specifice, personalizate, cum ar fi asistență în căutarea unui loc de muncă, formare pentru interviuri în vederea obținerii unui loc de muncă, asistență în ceea ce privește activitățile independente și formarea profesională individuală. În fața consecințelor crizei economice și financiare, Europa trebuie să fie unită și să manifeste solidaritate, și astfel ar trebui să răspundă la apelul Belgiei. Cu toate acestea, ajutorul european nu ar trebui să scutească societățile de responsabilitatea și de eforturile necesare pe care ar trebui să le întreprindă în vederea adaptării strategiilor lor la provocările actuale.
<SPEAKER ID="275" NAME="Raül Romeva i Rueda" AFFILIATION="Verts/ALE">
în scris. - Am votat pentru. Cerem instituțiilor implicate să depună eforturile necesare în vederea accelerării mobilizării FEG; salutăm în acest sens procedura îmbunătățită instituită de Comisie ca urmare a cererii Parlamentului de a accelera acordarea subvențiilor, în cadrul căreia Comisia prezintă autorității bugetare evaluarea referitoare la eligibilitatea unei cereri de asistență în cadrul FEG împreună cu propunerea de mobilizare a Fondului; sperăm ca în cadrul viitoarei revizuiri a FEG să se realizeze și alte îmbunătățiri ale procedurii; astfel, reamintim angajamentul instituțiilor de a asigura derularea rapidă și fără probleme a procedurii de adoptare a deciziilor de mobilizare a FEG, oferind un sprijin individual unic, limitat în timp, având ca obiectiv ajutarea lucrătorilor concediați ca urmare a globalizării și a crizei financiare și economice; subliniem rolul pe care FEG îl poate juca în reintegrarea pe piața muncii a lucrătorilor concediați; cu toate acestea, solicităm evaluarea integrării pe termen lung a acestor lucrători pe piața muncii ca rezultat direct al măsurilor finanțate prin FEG.
<SPEAKER ID="276" NAME="Licia Ronzulli" LANGUAGE="IT">
La 14 aprilie 2011, Comisia a adoptat o propunere de decizie privind mobilizarea Fondului european de ajustare la globalizare (FEG) în favoarea Belgiei, pentru sprijinirea reintegrării pe piața muncii a lucrătorilor concediați din cauza crizei financiare și economice mondiale. Punctul de vedere exprimat astăzi se referă la 2 834 de concedieri, toate vizate de cererea de asistență din partea fondului, de la întreprinderea principală General Motors Belgia și de la patru furnizori ai acesteia care își desfășoară activitatea în sectorul autovehiculelor. Pe baza evaluării Comisiei, cererea îndeplinește criteriile de eligibilitate stabilite în Regulamentul FEG și instituția a pledat pentru aprobarea ei de către autoritatea bugetară. Astăzi Parlamentul a manifestat o abordare favorabilă față de această chestiune.
<SPEAKER ID="277" NAME="Bart Staes" AFFILIATION="Verts/ALE">
în scris. - (NL) Foștii salariați și cei patru furnizori ai firmei Opel din Anvers sunt încă supărați din cauza modului în care au fost tratați de GM. Opel Anvers a fost o întreprindere modernă și de succes de asamblare a automobilelor. Cu toate acestea, GM a decis într-un mod foarte arogant să scape de 2 834 de locuri de muncă. Fabricii de la Anvers nu i s-a acordat nicio șansă, în ciuda multor încercări de a găsi un cumpărător. Belgia a solicitat pe bună dreptate ajutor de la Fondul european de ajustare la globalizare (FEG), care a fost instituit pentru a oferi sprijin suplimentar lucrătorilor afectați de consecințele schimbărilor majore produse în structura comerțului global. În urma unui aviz favorabil din partea Comisiei, Parlamentul European a decis astăzi pe bună dreptate să acorde o sumă totală de 9 593 931 de euro din FEG în scopul de a atenua impactul asupra acestor lucrători concediați în mod forțat. Mă bucur că acest Parlament declară astăzi în mod explicit că a existat o lipsă de voință din partea conducerii Opel de a se adapta la provocările vremurilor. Parlamentul critică, de asemenea, pe bună dreptate, modul în care criza Opel a fost abordată de către statele membre în cauză. A lipsit coordonarea măsurilor pe termen lung menite să susțină acest sector în diverse planuri naționale de redresare. Toate acestea lasă un gust deosebit de amar.
<SPEAKER ID="277" NAME="Nuno Teixeira" LANGUAGE="PT">
Regulamentul (CE) nr. 1927/2006 al Parlamentului European și al Consiliului, din 20 decembrie 2006, a instituit Fondul european de ajustare la globalizare (FEG) cu scopul de a sprijini lucrătorii care își pierd locurile de muncă din cauza schimbărilor structurale în contextul economiei globale. Cu un buget de 500 de milioane de euro pentru 2011, Comisia este de părere că suma de 9 593 391 de euro ar trebui să fie pusă la dispoziția Belgiei, astfel încât să se poată ocupa de concedierile de la General Motors Belgia și de la cei patru furnizori și respectiv producători ai acesteia din regiunea Anvers. Cred că FEG ar trebui să finanțeze măsuri active pentru reintegrarea pe piața forței de muncă, care să permită învățarea de noi competențe și adaptarea lor la noua situație de muncă cu care vor trebui să se confrunte cei 2 834 de lucrători. De asemenea, cred că instituțiile europene ar trebui să accelereze mobilizarea FEG pentru Belgia, întrucât statul membru garantează integrarea lucrătorilor concediați ca urmare a globalizării în viața activă. Am dori să subliniem, de asemenea, faptul că FEG nu ar trebui să fie un substitut pentru responsabilitățile legale și financiare ale General Motors Belgia, ci mai degrabă un sprijin suplimentar acordat de UE în scopul de a reduce dificultățile sociale cu care acești lucrători se vor confrunta.
<SPEAKER ID="277" NAME="Silvia-Adriana Ţicău" AFFILIATION="S&amp;D">
în scris. - Am votat pentru propunerea de decizie privind mobilizarea Fondului european de ajustare la globalizare (FEG) cu privire la întreprinderea General Motors Belgium, din regiunea Anvers, a cărei activitate este producția de mașini și echipamente.
<P>
În urma a 2 834 de concedieri, la 20 decembrie 2010, Belgia a prezentat o cerere de mobilizare a FEG. Cererea se referea la disponibilizările din cadrul întreprinderii General Motors Belgium și a patru dintre furnizorii acesteia. În perioada 14 iunie - 14 octombrie 2010 au avut loc 1 336 de concedieri, iar alte 1 498 de concedieri au avut loc înainte și după perioada de referință.
<P>
Ca urmare a crizei economice și financiare, Europa s-a confruntat cu o reducere drastică a cererii de autovehicule comerciale și de pasageri, determinând astfel scăderea semnificativă a producției de autovehicule. În Belgia, în 2009, a fost înregistrata o reducere cu 23,8 % a activității de asamblare de autovehicule și o scădere de 34,8 % a producției de autoturisme, comparativ cu 2008.
<P>
Subliniez importanta FEG pentru reintegrarea pe piața muncii a lucrătorilor concediați și solicit evaluarea integrării pe termen lung a acestor lucrători pe piața muncii, ca rezultat direct al măsurilor finanțate prin FEG. FEG ar trebui utilizat în mod echilibrat de către toate statele membre.
<SPEAKER ID="278" NAME="Marie-Christine Vergiat" LANGUAGE="FR">
O majoritate foarte largă a Parlamentului European a aprobat raportul elaborat de dna Matera care solicită mobilizarea Fondului european de ajustare la globalizare până la cuantumul de 9,5 milioane de euro pentru închiderea fabricii General Motors (GM)-Opel din Anvers (Belgia). Am votat împotriva acestui raport, deoarece finanțează concedierea a 2 834 de angajați ai unei societăți care a primit un împrumut de 5 miliarde de dolari de la autoritățile americane în vara anului 2010. În plus, vânzarea multor modele i-a permis să își modifice situația financiară încă din toamna anului 2010 și să fie din nou listată la bursă în luna noiembrie 2010. Acceptând mobilizarea de bani publici pentru a atenua închiderea unei fabrici, care nu produce nimic în afară de concedieri la nivelul pieței, autoritățile, fie ele europene, naționale sau regionale, renunță la competențele proprii. Această decizie este cu atât mai inacceptabilă cu cât este luată într-un moment în care Uniunea Europeană și statele sale membre adoptă măsuri de austeritate și de reducere a bugetului care vor susține recesiunea economică, dezmembrarea serviciilor publice, șomajul, nesiguranța locului de muncă, reducerile salariale și inegalitățile sociale.
<SPEAKER ID="279" NAME="Luís Paulo Alves" LANGUAGE="PT">
Votez pentru acest raport, întrucât noua versiune a propunerii pentru articolul 51 își propune să atingă trei obiective importante: în primul rând, să amelioreze lizibilitatea dispoziției și, deci, posibilitățile de utilizare a acesteia, în al doilea rând, să redefinească condițiile de aplicare a normei și în al treilea rând să clarifice obiectivul normei.
<SPEAKER ID="280" NAME="Alfredo Antoniozzi" LANGUAGE="IT">
Raportul colegului meu, dl Casini, abordează și aduce o contribuție pozitivă la rezolvarea problemelor asociate cu interpretarea și aplicarea articolul 51 din Regulamentul de procedură al Parlamentului European. Împărtășesc pe deplin opinia dlui Casini potrivit căreia nu era suficient să ne referim la o interpretare unică și la orientările menite să faciliteze punerea în aplicare. Condițiile pentru aplicarea procedurii cu reuniuni comune ale comisiilor și cu vot comun - și mă refer, în special, la criteriile "competenței și importanței majore” a chestiunii în cauză - sunt clare și adecvate pentru eliminarea incertitudinilor juridice care au existat până acum. Îl felicit pentru munca de calitate realizată și sper că acest raport va putea facilita activitatea Parlamentului printr-o utilizare mai extinsă a acestei proceduri.
<SPEAKER ID="281" NAME="Izaskun Bilbao Barandica" LANGUAGE="ES">
Am votat în favoarea acestui raport deoarece amendamentul care este luat în considerare pentru articolul 51, în afară de a fi o metodă de colaborare inovatoare între diverse comisii, va face articolul mai ușor de înțeles și de aplicat. Acesta clarifică condițiile care trebuie să fie îndeplinite pentru punerea sa în aplicare și stabilește conținutul normativ.
<SPEAKER ID="282" NAME="Mara Bizzotto" LANGUAGE="IT">
Acest raport propune modificarea articolului 51, după ce Conferința președinților a ridicat problema referitoare la limitările Regulamentului de procedură cu privire la reuniunile comune ale comisiilor. Raportul prezintă o propunere de modificare a Regulamentului de procedură prin care condițiile de aplicare a articolului 51 vor fi verificate mai atent și în conformitate cu criterii mai stricte, inclusiv de către Conferința președinților. Faptul că reuniunile comune pot avea loc numai dacă chestiunea în cauză este una de importanță majoră garantează că nu va exista nicio aplicare extinsă în mod nejustificat a unei proceduri care este, prin însăși natura sa, excepțională. Votez în favoarea raportului elaborat de dl Casini.
<SPEAKER ID="282" NAME="Edite Estrela" LANGUAGE="PT">
Am votat în favoarea acestui raport deoarece îmbunătățește în mod semnificativ cooperarea între comisii, ca parte a reformei parlamentare necesare. Prezenta propunere răspunde la principalele întrebări cu privire la competența unei comisii în cazurile în care un dosar legislativ este de o importanță deosebită, în același timp aderând la principiile egalității și cooperării.
<SPEAKER ID="282" NAME="Diogo Feio" LANGUAGE="PT">
Regulamentul de procedură al Parlamentului, care a fost modificat în mai 2009, oferă acum o nouă procedură pentru reuniunile comune ale comisiilor parlamentare ori de câte ori o chestiune nu intră în mod clar în competența unei singure comisii. În ciuda integrării depline a acestui nou articol, Comisia pentru afaceri constituționale a fost însărcinată cu clarificarea și consolidarea conținutului acestei dispoziții, astfel încât să fie mai lizibil, în special în contextul procedurii legislative ordinare. Este clar că distribuirea competențelor comisiilor creează unele zone de suprapunere între care este dificil să se facă distincția, de aceea consider că această clarificare este un pas pozitiv și că formularea propusă va permite o mai mare consecvență în folosirea articolului 51 din Regulamentul de procedură.
<SPEAKER ID="282" NAME="José Manuel Fernandes" LANGUAGE="PT">
Acest proiect de raport se referă la modificările aduse articolului 51 din Regulamentul de procedură al Parlamentului, urmând atât creării unui grup de lucru care să efectueze o revizuire a Regulamentului de procedură, cât și unei decizii a Conferinței președinților. La 6 mai 2009 Parlamentul European a efectuat o revizuire a Regulamentului său de procedură și a introdus, în conformitate cu articolul 51, o nouă "procedură a reuniunilor comune ale comisiilor” în scopul de a simplifica procedurile privind aprobarea unor chestiuni care depășesc competențele unei singure comisii, astfel încât în ședință plenară să fie prezentat un singur raport care să reflecte poziția tuturor comisiilor implicate. După ce a examinat proiectul de orientări privind cooperarea între comisii în conformitate cu articolul 51 din Regulamentul de procedură, Conferința președinților de comisie a solicitat, prin președintele său, analizarea proiectului de către Comisia pentru afaceri constituționale. Prezenta propunere clarifică aspectele implicate și se referă la adoptarea sa în ședință plenară, având în vedere Regulamentul de procedură în vigoare. Prin urmare, sunt de acord cu recomandarea raportorului conform căreia "comisia mixtă” ar trebui să fie considerată "comisia competentă” în sensul Regulamentului de procedură.
<SPEAKER ID="283" NAME="Monika Flašíková Beňová" AFFILIATION="S&amp;D">
în scris. - (SK) În cursul legislaturii anterioare, Conferința președinților a instituit un Grup de lucru privind reforma parlamentară, care urma să revizuiască funcționarea Parlamentului și să sugereze îmbunătățiri. În cadrul capitolului consacrat cooperării între comisii, grupul de lucru a propus nu numai consolidarea poziției unei comisiei asociate în procedura comisiilor asociate, ci și dezvoltarea unei noi forme de cooperare între comisii, care a fost instituită prin noul articol 51. Raționamentul aflat la baza propunerii era acela că, în cazuri speciale, atunci când un dosar legislativ foarte important nu ține în mod clar de competența unei comisii, poate fi împărțit între mai multe comisii. Conflictul de competențe trebuie soluționat ținând cont de principiile egalității și cooperării. Membrii comisiilor relevante pot face apoi o declarație comună cu privire la amendamentele propuse la propunerea legislativă. Un raport mai echilibrat va fi apoi prezentat în ședință plenară. În opinia mea, facilitarea punerii în aplicare a acestui proces necesită mai mult decât o interpretare a Regulamentului de procedură sau a orientărilor. Ea implică o problemă importantă de procedură, care trebuie să fie decisă printr-un vot majoritar în plen. Trebuie să obținem dispoziții mai inteligibile, care vor avea astfel o șansă mai mare de a fi puse în aplicare.
<SPEAKER ID="283" NAME="Juozas Imbrasas" AFFILIATION="EFD">
în scris. - (LT) Raționamentul care stă la baza propunerii este că, în anumite cazuri speciale, acolo unde documentul legislativ nu ține în mod clar de competența unei comisii, ci este mai degrabă împărțit în mod egal între două sau mai multe comisii și are o importanță majoră, soluția la un conflict de competență trebuie să se bazeze pe principiile egalității și cooperării. Comisiile în cauză ar trebui să se reunească în comun pentru un schimb prealabil de argumente și pentru ca punctele de vedere majoritare și minoritare să poată apărea mai clar. Membrii comisiilor vizate ar trebui să voteze apoi împreună cu privire la amendamentele depuse la propunerea legislativă prezentată. Rezultatul ar fi prezentarea unui singur raport mai echilibrat în ședință plenară. Am salutat, prin urmare, această propunere.
<SPEAKER ID="284" NAME="Clemente Mastella" LANGUAGE="IT">
Noi sprijinim acest amendament la Regulamentul de procedură al Parlamentului European, care, în eventualitatea unei chestiuni legislative de importanță majoră, permite Conferinței președinților să ia decizia de a pune în aplicare o procedură a reuniunilor comune ale comisiilor parlamentare și votul comun. Totuși, acest lucru se poate întâmpla numai în cazurile în care responsabilitatea pentru chestiune nu poate fi împărțită între mai multe comisii, iar chestiunea este una de importanță majoră. Un astfel de amendament trebuie să urmărească cu adevărat să sublinieze caracterul excepțional al acestei proceduri, și se justifică, inter alia, prin volumul de muncă administrativă și tehnică pe care îl implică. Noi credem că acest lucru este cu siguranță în măsură să faciliteze, într-o fază inițială, un schimb de argumente între comisiile în cauză și că, în cazuri de importanță majoră, poate fi, de asemenea, util în "pregătirea terenului” pentru voturile în ședință plenară.
<SPEAKER ID="284" NAME="Alexander Mirsky" AFFILIATION="S&amp;D">
în scris. - Fiecare articol din Regulamentul de procedură al Parlamentului European ar trebui să urmărească trei obiective: să amelioreze lizibilitatea dispoziției și, deci, posibilitățile de utilizare a acesteia, să redefinească condițiile de aplicare a normei și să stabilească substanța sa normativă. Sunt de acord în totalitate cu raportorul.
<SPEAKER ID="284" NAME="Alfredo Pallone" LANGUAGE="IT">
Am votat în favoarea raportului elaborat de dl Casini referitor la modificarea articolului 51 din Regulamentul de procedură al Parlamentului European deoarece acest amendament este rezultatul muncii care rezumă prevederile ce clarifică domeniul în care poate fi aplicat articolul 51. Noul text simplifică articolul prin eliminarea trimiterilor la alte articole și printr-o mai bună reglementare a procedurii standard prin care cele două comisii se pot reuni într-o ședință comună pentru a discuta subiecte importante care reflectă interese reciproce. Scopul acestui amendament constă, prin urmare, în crearea posibilității pentru comisiile interesate de a face schimb de argumente și de a "pregăti terenul” pentru o dezbatere. În timpul procedurii, comisiile mixte devin, astfel, responsabile în sensul din Regulamentul de procedură.
<SPEAKER ID="284" NAME="Maria do Céu Patrão Neves" LANGUAGE="PT">
În cursul legislaturii anterioare, Conferința președinților a creat un Grup de lucru privind reforma parlamentară însărcinat cu revizuirea funcționării Parlamentului și sugerarea unor îmbunătățiri. Ca parte a acestui proces, prin intermediul noului articol 51 din Regulamentul de procedură, a fost dezvoltată și introdusă o nouă formă de cooperare între comisii. S-au exprimat unele îndoieli cu privire la punerea în aplicare a acestei noi forme de cooperare între comisii, care au fost transmise Comisiei pentru afaceri constituționale. Comisia pentru afaceri constituționale consideră că aceasta nu este doar o chestiune de interpretare, ci o problemă importantă de procedură care ar trebui să fie decisă printr-un vot în plen de către majoritatea aplicabilă în cazurile referitoare la Regulamentul de procedură, și anume o majoritate a deputaților în Parlamentul European. Sunt de acord cu versiunea prezentată, care face articolul mai clar și mai ușor de utilizat, așa că am votat în favoarea modificării sale.
<SPEAKER ID="285" NAME="Aldo Patriciello" LANGUAGE="IT">
Scopul aici este de a crea oportunitatea ca comisiile competente să facă schimb de argumente într-o fază incipientă și de a "pregăti terenul” pentru plenară în cazurile de importanță majoră. Acest amendament la articolul 51 se dovedește a fi indispensabil, ameliorând lizibilitatea dispoziției și, deci, posibilitățile de utilizare a acesteia, redefinind condițiile de aplicare a normei și stabilind substanța sa normativă. În vederea atingerii acestor obiective, cele două condiții trebuie să fie stabilite într-o formă clară și imediat inteligibilă. Responsabilitatea pentru această chestiune nu trebuie să fie împărțită între mai multe comisii și, în cele din urmă, trebuie să se determine implicațiile practice ale aplicării articolului pentru procedura legislativă în curs de desfășurare. Astfel, în timpul procedurii comisiile mixte devin "comisia competentă” în sensul Regulamentului de procedură. Pentru ca un amendament la articolul 51 din Regulamentul de procedură al Parlamentului European cu privire la procedurile reuniunilor comune ale comisiilor să poată exista, îmi exprim votul în favoarea propunerii în cauză.
<SPEAKER ID="286" NAME="Raül Romeva i Rueda" AFFILIATION="Verts/ALE">
în scris. - Am votat pentru. În cursul legislaturii anterioare, Conferința președinților a creat un Grup de lucru privind reforma parlamentară, însărcinat cu revizuirea funcționării Parlamentului și cu recomandarea unor posibile îmbunătățiri. Într-un capitol privind cooperarea între comisii, Grupul de lucru a propus nu numai consolidarea poziției unei comisii asociate în cadrul procedurii comisiilor asociate - articolul 50 (fostul articol 47) din Regulamentul de procedură -, ci și dezvoltarea unei noi forme de cooperare între comisii, instituită ulterior prin noul articol 51. Raționamentul de la baza propunerii a fost că, în anumite cazuri specifice, "atunci când un dosar legislativ foarte important nu ține în mod clar de competența unei comisii, dar, în schimb, poate fi împărțit între mai multe comisii [...], conflictul de competențe trebuie soluționat ținând cont de principiile egalității și cooperării. Comisiile vizate se reunesc în comun în vederea unui schimb prealabil de argumente (...) pentru a identifica cu mai multă claritate opiniile majoritare și minoritare la nivelul comisiilor. Membrii comisiilor vizate votează apoi împreună asupra amendamentelor la propunerea legislativă. În consecință, în plenară este prezentat un singur raport, mai echilibrat (...)”.
<SPEAKER ID="287" NAME="Licia Ronzulli" LANGUAGE="IT">
Acest raport sprijină propunerea de modificare a articolului 51 din Regulamentul de procedură cu privire la procedurile reuniunilor comune ale comisiilor. Din toate punctele de vedere, conflictele textuale din articol nu pot fi rezolvate numai prin interpretare, având în vedere importanța chestiunii procedurii.
<P>
Formularea nouă stabilește într-un mod clar și ușor de înțeles condițiile pentru procedurile reuniunilor comune, eliminând necesitatea de a se referi la alte dispoziții. Mai mult decât atât, actul redefinirii acestor condiții este justificat de volumul de muncă administrativă și tehnică pe care această procedură îl presupune. În cele din urmă, obiectivul general recunoscut al reuniunilor comune - acela de a face schimb de argumente și de opinii în prealabil pentru a "pregăti terenul” pentru plenară când chestiunea în cauză este de o importanță majoră - este realizabil doar dacă comisiile sunt responsabile împreună în toate etapele procedurii până la adoptarea actului.
<SPEAKER ID="288" NAME="Angelika Werthmann" AFFILIATION="NI">
în scris. - (DE) Versiunea propusă a articolului 51 din Regulamentul de procedură al Parlamentului European este o încercare de a aduce cooperarea viitoare a mai multor comisii parlamentare într-un cadru juridic unic. Propunerea se bazează pe principiul egalității și al cooperării. Am votat pentru.
<SPEAKER ID="289" NAME="Luís Paulo Alves" LANGUAGE="PT">
Votez pentru de dragul transparenței și acțiunilor fără obstacolele puse de sistemul juridic.
<SPEAKER ID="290" NAME="Mara Bizzotto" LANGUAGE="IT">
Raportul și activitatea Comisiei pentru afaceri juridice exprimă destul de clar faptul că nu există motive să se creadă că autoritățile române acționează împotriva dlui Severin cu intenția de a-l persecuta; în ciuda faptului că poziția agenției false de consultanță poate genera îndoieli cu privire la caracterul adecvat al conduitei operatorilor de informații, rămâne valabil faptul că problema în cauză nu pare să se încadreze în categoria cazurilor în care imunitatea poate fi făcută să conteze în mod legitim. Votez în favoarea cererii de ridicare a imunității.
<SPEAKER ID="290" NAME="Anne Delvaux" LANGUAGE="FR">
Parlamentul European a votat în favoarea ridicării imunității parlamentare a deputatului român în Parlamentul European, dl Severin, și pe bună dreptate. Într-adevăr, după ce a fost acuzat de corupție ca urmare a articolelor publicate în Sunday Times în luna martie (aduceți-vă aminte de scandalul de corupție care a zguduit Parlamentul), Direcția Națională Anticorupție din România a inițiat un proces împotriva dlui Severin pe motiv că se presupune că a acceptat o plată de 100 000 de euro de la reprezentanții unei așa-zise societăți de consultanță create de Sunday Times, în schimbul sprijinului său pentru un proiect de amendament la Directiva privind sistemele de garantare a depozitelor. Uitați-vă la acest spațiu.
<SPEAKER ID="290" NAME="José Manuel Fernandes" LANGUAGE="PT">
Prezentul raport se referă la cererea de ridicare a imunității parlamentare a deputatului român, dl Severin, în urma unei proceduri inițiate de Direcția Națională Anticorupție din România la 21 martie 2011. Acest caz se bazează pe informația că dl Severin se presupune că a primit o plată de 100 000 de euro de la societatea de consultanță Taylor Jones Public Affairs în schimbul sprijinului său pentru un amendament la Directiva 94/19/CE privind termenul de rambursare a depunătorilor în caz de faliment bancar. Această societate i-a promis de asemenea un rol plătit ca membru al Consiliului consultativ internațional al acesteia. Ulterior a reieșit faptul că aceasta era o societate falsă creată de ziarul britanic The Sunday Times, al cărui comportament este inacceptabil. Cu toate acestea, deși dl Severin susține că totul s-a întâmplat cu o societate falsă care l-a înșelat, că nu s-au luat bani și că nicio legislație nu a fost modificată, legislația română pedepsește sever acest tip de comportament. Având în vedere acest lucru și ținând seama de recomandarea Comisiei pentru afaceri juridice, care recomandă ridicarea imunității parlamentare a dlui Severin, am votat în favoarea acestui raport.
<SPEAKER ID="291" NAME="Monika Flašíková Beňová" AFFILIATION="S&amp;D">
în scris. - (SK) Adrian Severin, fost vice prim-ministru al României, a fost suspendat din Partidul Social Democrat în țara sa de origine după ce a ieșit la lumină scandalul de corupție din Parlamentul European în care a fost implicat. De asemenea, a fost exclus din Grupul Alianței Progresiste a Socialiștilor și Democraților din Parlamentul European, dar rămâne în funcție în calitate de deputat. Împreună cu alți doi deputați în acest Parlament, el se confruntă cu o acuzație de corupție, după ce se presupune că a fost de acord să accepte un amendament legislativ în schimbul banilor. În ciuda acestui fapt, el susține că toate acuzațiile sunt inventate. Eu personal sunt de părere că comportamentul colegului meu este deplorabil, și că orice caz - sau chiar semn - de corupție este total inacceptabil. Avem nevoie de mijloace legislative pentru a aborda situații similare și, de asemenea, cred cu tărie că, dacă o persoană comite o abatere similară, aceasta trebuie să răspundă pentru comportamentul său. De asemenea, cred că ar fi bine și corect ca în astfel de cazuri să se renunțe la funcția de deputat în Parlamentul European.
<SPEAKER ID="291" NAME="Alexander Mirsky" AFFILIATION="S&amp;D">
în scris. - În urma examinării argumentelor pro și contra ridicării imunității deputatului, Comisia pentru afaceri juridice recomandă Parlamentului European să ridice imunitatea parlamentară a lui Adrian Severin, ținând seama de faptul că, până la pronunțarea unei hotărâri definitive, nu ar trebui să se adopte împotriva deputatului în cauză nicio măsură de arestare, o altă măsură privativă de libertate sau orice altă măsură care să-l împiedice în exercitarea funcțiilor inerente mandatului său. Sunt de acord cu o astfel de opțiune recomandată de Comisia pentru afaceri juridice. Cu toate acestea, ca o chestiune de principiu, sunt împotriva procedurii de ridicare a imunității.
<SPEAKER ID="291" NAME="Maria do Céu Patrão Neves" LANGUAGE="PT">
Parlamentul European a fost invitat să ridice imunitatea parlamentară a colegului nostru deputat, dl Severin, în urma procedurilor penale în care este acuzat de defăimare în temeiul Codului penal maghiar. Nu există indicii că această cauză ​​ar putea fi un caz de fumus persecutionis din partea autorităților judiciare române; cu alte cuvinte, nu există motive suficient de serioase și precise pentru a afirma că această cauză a fost deschisă cu intenția de a aduce prejudicii politice deputatului. Luând în considerare motivele de fapt și de drept pentru și împotriva ridicării imunității deputatului, Comisia pentru afaceri juridice recomandă ca Parlamentul să ridice imunitatea parlamentară a dlui Severin, ținând seama de faptul că, până la pronunțarea unei hotărâri definitive, nu ar trebui să se adopte împotriva deputatului în cauză nicio măsură de arestare, o altă măsură privativă de libertate sau orice altă măsură care să-l împiedice în exercitarea funcțiilor inerente mandatului său. Din aceste motive, am votat în favoarea acestui raport.
<SPEAKER ID="292" NAME="Raül Romeva i Rueda" AFFILIATION="Verts/ALE">
în scris. - Am votat pentru. În ședința plenară din 6 aprilie 2011, Președintele a anunțat, în conformitate cu articolul 6 alineatul (2) din Regulamentul de procedură al Parlamentului European, că la 5 aprilie 2011 a primit o scrisoare de la Direcția Națională Anticorupție (Parchetul de pe lângă Înalta Curte de Casație și Justiție din România) care solicita ridicarea imunității parlamentare a lui Adrian Severin. Președintele a transmis cererea comisiei relevante în conformitate cu articolul 6 alineatul (2) din Regulamentul de procedură. Pe baza mai multor considerente și în conformitate cu articolul 6 alineatul (2) din Regulamentul de procedură, în urma examinării argumentelor pro și contra ridicării imunității deputatului, Comisia pentru afaceri juridice recomandă Parlamentului European să ridice imunitatea parlamentară a lui Adrian Severin, ținând seama de faptul că, până la pronunțarea unei hotărâri definitive, nu ar trebui să se adopte împotriva deputatului în cauză nicio măsură de arestare, o altă măsură privativă de libertate sau orice altă măsură care să-l împiedice în exercitarea funcțiilor inerente mandatului său.
<SPEAKER ID="293" NAME="Luís Paulo Alves" LANGUAGE="PT">
Votez pentru acest raport, având în vedere faptul că actualul acord de parteneriat între Comunitatea Europeană și Republica Seychelles este în vigoare din 2006 și că protocolul pentru acest acord a expirat la 17 ianuarie 2011.
<P>
Pentru perioada 2011-2014 va fi aplicat un protocol nou cu titlu provizoriu, și eu consider că acest lucru este suficient în momentul de față. Protocolul prevede o contribuție a Uniunii pentru Republica Seychelles în cuantum de 16,8 milioane de euro pentru o perioadă de trei ani, dintre care 2,22 milioane de euro pe an vor merge în direcția sprijinirii politicii în domeniul pescuitului a Republicii Seychelles. Aceste sume sunt adecvate.
<P>
De asemenea, salut faptul că noul protocol include o clauză de suspendare în caz de încălcare a drepturilor omului.
<SPEAKER ID="294" NAME="Izaskun Bilbao Barandica" AFFILIATION="ALDE">
în scris. - (ES) Am votat în favoarea acestui acord întrucât va servi la răspândirea unor metode durabile de pescuit în întreaga lume. Asigură, de asemenea, un control complet asupra cantității de pește pescuit și a tehnicilor de pescuit, precum și asupra stării peștelui luat din mare și trasabilității acestuia pentru siguranța alimentară și în scopuri comerciale. Mai mult, Republica Seychelles va primi o sumă de 16,8 milioane de euro care va promova și moderniza industria pescuitului din arhipelag și va stimula dezvoltarea locală. În cele din urmă, acest acord va permite celor 60 de nave europene de pescuit de ton care își desfășoară activitatea în zonă, și anume 48 de toniere cu plasă-pungă și 12 nave cu paragate, să captureze până la 56 000 de tone anual. De asemenea, acest acord ar trebui să ne permită să lăsăm în urmă demagogia care se aude în acest Parlament cu privire la navele europene care pescuiesc în țări terțe. Navele noastre din Seychelles practică o activitate reglementată care este controlată ferm și care respectă complet mediul înconjurător. Acestea nu irosesc resursele și sprijină dezvoltarea locală. Acordurile de acest fel sunt cele care garantează aceste principii. În cele din urmă, amenințarea pirateriei din ultimul an a determinat o reducere cu 25 % a capturilor de pește în această zonă de pescuit și în continuare trebuie să fie consolidate măsurile necesare pentru ca navele să poată pescui în condiții corespunzătoare.
<SPEAKER ID="295" NAME="Mara Bizzotto" LANGUAGE="IT">
Raportul dlui Cadec se referă la încheierea unui protocol de stabilire a posibilităților de pescuit și a contribuției financiare prevăzute de Acordul de parteneriat în domeniul pescuitului între Comunitatea Europeană și Republica Seychelles. Am sprijinit acest raport deoarece evaluarea acordului arată că acesta ajută la menținerea prezenței flotelor UE în regiune, contribuind, în același timp, la crearea de locuri de muncă în regiune; unul dintre motivele pentru care am vrut să sprijin acordul este faptul că aduce o contribuție semnificativă la stabilizarea pieței europene a conservelor de ton.
<SPEAKER ID="296" NAME="Vito Bonsignore" LANGUAGE="IT">
Am votat în favoarea acestui document. Acordul anterior de parteneriat în domeniul pescuitului între Uniunea Europeană și Republica Seychelles, care a expirat în ianuarie 2011 și a fost reînnoit de către Comisie pentru o perioadă de trei ani, a adus beneficii reciproce în ceea ce privește interesele fiecăreia dintre părți în sectorul pescuitului de ton. Acordul a generat de fapt 230 de locuri de muncă pe nave pentru populația din Seychelles, 2 900 de locuri de muncă în Seychelles și 760 de locuri de muncă induse în Europa în filierele legate de sector. Prelungirea acestui acord, care facilitează stabilizarea pieței europene a conservelor de ton, se dovedește a fi utilă, deoarece garantează prezența a 60 de nave din flota europeană de pescuit ton din regiune, cu posibilitatea de a crea noi locuri de muncă. Mai mult, se dovedește a fi eficientă și pentru faptul că a acordat Republicii Seychelles instrumentele necesare pentru dezvoltarea pescuitului responsabil, sporindu-i capacitatea de gestionare a resurselor halieutice și de monitorizare a pescuitului. Prin urmare, consider că este corect să avansăm în direcția acordurilor de parteneriat în acest sector, ceea ce este vital pentru economia europeană.
<SPEAKER ID="296" NAME="Alain Cadec" LANGUAGE="FR">
Am votat în favoarea acestui raport deoarece Acordul de parteneriat în domeniul pescuitului negociat între UE și Republica Seychelles pentru o perioadă de trei ani va aduce beneficii ambelor părți. Protocolul va contribui la stabilizarea pieței conservelor europene și va încuraja, de asemenea, o politică a pescuitului durabil în Seychelles. Acest acord presupune 2 900 de locuri de muncă directe și indirecte în Seychelles și 760 de locuri de muncă în Europa.
<SPEAKER ID="296" NAME="Maria Da Graça Carvalho" LANGUAGE="PT">
Salut reînnoirea protocolului la Acordul de parteneriat în domeniul pescuitului dintre UE și Seychelles, deoarece aduce beneficii atât pescuitului din UE, cât și pescuitului din Republica Seychelles. Acest acord a permis crearea a 230 de locuri de muncă la bord pentru populația din Seychelles, a 2 900 de locuri de muncă în Seychelles și a 760 de locuri de muncă în Europa în diferite filiere legate de sector. De asemenea, permite Republicii Seychelles să construiască mijloacele necesare pentru a dezvolta o industrie responsabilă a pescuitului. Noul protocol va consolida cooperarea dintre cele două părți și va promova un cadru de parteneriat în care să se dezvolte o politică durabilă în domeniul pescuitului.
<SPEAKER ID="296" NAME="Edite Estrela" LANGUAGE="PT">
Am votat în favoarea raportului referitor la posibilitățile de pescuit și la contribuția financiară prevăzută în Acordul de parteneriat în domeniul pescuitului dintre Comunitatea Europeană și Republica Seychelles, deoarece acesta prevede aplicarea provizorie a unui nou protocol, astfel încât activitatea navelor europene să nu fie suspendată. Sunt de acord cu faptul că noul protocol include o clauză de suspendare în caz de încălcare a drepturilor omului.
<SPEAKER ID="296" NAME="Diogo Feio" LANGUAGE="PT">
Durabilitatea resurselor halieutice este una dintre preocupările principale ale Uniunii atunci când încheie sau modifică acorduri de parteneriat în domeniul pescuitului, la fel și impactul pe care această activitate îl va avea asupra dezvoltării locale. Dacă nu vom exploata aceste resurse în mod durabil, ne vom îndrepta rapid spre dispariția unor specii de pești și spre creșterea poluării maritime. Noul protocol prevede mai multe posibilități de pescuit pentru flotele europene și a condus la crearea de locuri de muncă, atât în ​​Seychelles, cât și în Europa. Sper că actele de piraterie care au avut loc în această regiune nu vor afecta în mod negativ această activitate.
<SPEAKER ID="296" NAME="José Manuel Fernandes" LANGUAGE="PT">
Raportul elaborat de dl Cadec ne prezintă o propunere de recomandare referitoare la proiectul de decizie a Consiliului privind încheierea unui protocol de stabilire a posibilităților de pescuit și a contribuției financiare prevăzute de Acordul de parteneriat în domeniul pescuitului dintre Comunitatea Europeană și Republica Seychelles. Un acord bilateral în domeniul pescuitului a fost semnat de Uniunea Europeană și de Republica Seychelles în 1987. Începând cu anul 2006 s-a aplicat un protocol care a expirat la 17 ianuarie 2011. Fiind conștientă de importanța reînnoirii acestui parteneriat și bazându-se pe mandatul acordat de Consiliu, Comisia a negociat cu guvernul din Seychelles un nou cadru de parteneriat bazat pe dezvoltarea unei politici durabile în domeniul pescuitului. Având în vedere că principalele activități economice în Seychelles sunt pescuitul și turismul, că acest acord aduce beneficii atât UE, cât și Republicii Seychelles, că se vor crea 3 000 de locuri de muncă în Seychelles și 760 de locuri de muncă în Europa, că se vor monitoriza capturile printr-un program sectorial multianual care oferă cooperare științifică și că se va promova pescuitul responsabil și durabil, am votat în favoarea acestei propuneri de recomandare.
<SPEAKER ID="297" NAME="João Ferreira" LANGUAGE="PT">
Acest protocol în domeniul pescuitului asigură posibilități de pescuit în zona economică exclusivă a Republicii Seychelles pentru flote din diverse state membre. Printre acestea se numără cinci nave portugheze de pescuit cu paragate de suprafață.
<P>
Reînnoirea acestui protocol urmărește să sprijine durabilitatea flotelor de pescuit în larg din statele membre, o secțiune a flotelor care a fost deosebit de afectată în ultimii ani de criza din sectorul pescuitului. Acesta este un obiectiv și un motiv de îngrijorare pe care îl împărtășim în mod firesc. Cu toate acestea, nu putem să nu subliniem unele îndoieli care persistă - care decurg din alte acorduri de parteneriat în domeniul pescuitului - cu privire la eficacitatea obiectivelor declarate ale cooperării privind dezvoltarea durabilă a sectorului pentru țara terță în cauză și cu privire la durabilitatea și monitorizarea activităților de pescuit. Acestea sunt chestiuni pe care este important să le clarificăm în viitor.
<P>
Am remarcat faptul că posibilitățile de pescuit au fost reduse la jumătate și că costul licențelor a fost mărit la 40 000 de euro pentru tonierele cu plasă-pungă, deși numărul acestor nave care fac obiectul acordului a crescut.
<SPEAKER ID="298" NAME="Ilda Figueiredo" LANGUAGE="PT">
Acest protocol în domeniul pescuitului asigură posibilități de pescuit în zona economică exclusivă a Republicii Seychelles pentru flotele diferitelor state membre, inclusiv cinci nave portugheze de pescuit cu paragate de suprafață.
<P>
Suntem de acord cu reînnoirea acestui protocol în domeniul pescuitului, care este important pentru a asigura supraviețuirea flotelor statelor membre de pescuit în larg, o secțiune a flotelor care a fost deosebit de afectată în ultimii ani de criza din sectorul pescuitului. Cu toate acestea, având în vedere faptul că termenul acestui acord este de trei ani și că, prin urmare, posibilitățile de pescuit au fost reduse la jumătate, suntem preocupați de faptul că costul licențelor a fost majorat la 40 000 de euro pentru tonierele cu plasă-pungă, deși numărul acestor nave care fac obiectul acordului a crescut.
<P>
Împărtășim, de asemenea, preocuparea raportorului cu privire la problema pirateriei în Oceanul Indian, care afectează din ce în ce mai mult pescuitul. Din acest motiv, acordul de parteneriat prevede "posibilitatea de a aplica o plată pro rata temporis” pentru a compensa pierderile suferite de armatori dacă aceștia sunt obligați să părăsească Oceanul Indian în cazul în care ar considera că siguranța lor este serios amenințată.
<SPEAKER ID="299" NAME="Monika Flašíková Beňová" AFFILIATION="S&amp;D">
în scris. - (SK) Acordul bilateral din domeniul pescuitului dintre UE și Republica Seychelles a fost semnat în 1987, iar din 2006 a fost în vigoare un acord de parteneriat în sectorul pescuitului. Economia Republicii Seychelles se bazează în principal pe turism și pescuit, industria pescuitului fiind centrată în jurul conservelor, reprezentând 15 % din PIB și angajând 17 % din populația locală de vârstă activă. Pe baza unui mandat al Consiliului, Comisia, în numele Uniunii Europene, a negociat cu Republica Seychelles reînnoirea protocolului la Acordul de parteneriat în domeniul pescuitului între UE și Republica Seychelles. Acordul este reciproc avantajos atât pentru UE, cât și pentru Republica Seychelles, creând 2 900 de locuri de muncă în Seychelles și 760 în Europa în filiere legate de sectorul pescuitului. În cadrul acordului a existat o îmbunătățire calitativă în contextul unui program sectorial multianual care vizează sprijinirea pescuitului responsabil și durabil în apele Republicii Seychelles, și o clauză de suspendare a fost de asemenea inclusă în protocol, ceea ce face posibilă suspendarea acordului în cazul în care una dintre părți constată o încălcare a drepturilor omului. Acordul aduce o contribuție substanțială la stabilizarea pieței europene, la dezvoltarea unei politici durabile de gestionare a pescuitului și la exploatarea responsabilă a resurselor halieutice din zona de pescuit a Insulelor Seychelles. Prin urmare, este corect să aprobăm proiectul noului protocol la Acordul de parteneriat în sectorul pescuitului între UE și Republica Seychelles.
<SPEAKER ID="299" NAME="Juozas Imbrasas" AFFILIATION="EFD">
în scris. - (LT) Am salutat acest document, deoarece a propus aprobarea reînnoirii protocolului care a expirat la 27 ianuarie 2011. O evaluare ex-post a acordului arată că acesta este pertinent în măsura în care permite menținerea prezenței flotelor UE în regiune, contribuind totodată la crearea de locuri de muncă locale. Aplicarea protocolului s-a dovedit a fi eficace dat fiind că a furnizat Republicii Seychelles mijloacele necesare pentru a dezvolta pescuitul responsabil. Datorită rezultatelor pozitive ale pescuitului cu plase-pungă acordul și-a dovedit eficiența prin faptul că a permis păstrarea caracterului util din punct de vedere economic al costului posibilităților de pescuit negociate. Activitățile de pescuit cu plasă-pungă nu constituie o amenințare la adresa durabilității biologice a stocurilor exploatate. Acordul aduce o contribuție substanțială la stabilizarea pieței europene a conservelor de ton. Dezvoltarea sectorului pescuitului din Seychelles este, într-o măsură semnificativă, dependentă de acest acord. Datorită implementării sprijinului sectorial al contribuției financiare, Republica Seychelles și-a sporit capacitatea de gestionare a resurselor halieutice și de monitorizare a pescuitului. Noul protocol este, de asemenea, în conformitate cu obiectivele Acordului de parteneriat în domeniul pescuitului care vizează consolidarea cooperării dintre cele două părți și promovarea unui cadru de parteneriat care să permită dezvoltarea unei politici durabile în domeniul pescuitului și exploatarea responsabilă a resurselor halieutice din zona de pescuit a Insulelor Seychelles. În contextul argumentelor prezentate mai sus, cred că noul protocol propus la Acordul de parteneriat în domeniul pescuitului între UE și Republica Seychelles este în interesul ambelor părți.
<SPEAKER ID="299" NAME="Giovanni La Via" LANGUAGE="IT">
Prin votul de astăzi am aprobat propunerea de decizie a Consiliului privind încheierea Protocolului de stabilire a posibilităților de pescuit și a contribuției financiare prevăzute de Acordul de parteneriat în sectorul pescuitului între Comunitatea Europeană și Republica Seychelles. Primul acord bilateral în domeniul pescuitului între Uniunea Europeană și Republica Seychelles a fost semnat în 1987, iar Acordul de parteneriat a intrat în vigoare în 2006. După cum știm cu toții, economia Republicii Seychelles se bazează în principal pe turism și pescuit; de fapt, industria pescuitului este responsabilă pentru 15 % din PIB și angajează 17 % din populația activă. Cred că negocierile desfășurate de Comisia Europeană, care au permis extinderea protocolului la Acordul de parteneriat, au produs proiectul unui document care este reciproc avantajos în măsura în care consolidează nivelul cooperării dintre UE și Republica Seychelles și promovează un parteneriat de dezvoltare a unei politici durabile în domeniul pescuitului din Seychelles și o exploatare responsabilă a resurselor halieutice în zona de pescuit a Insulelor Seychelles.
<SPEAKER ID="300" NAME="Clemente Mastella" LANGUAGE="IT">
Noul acord în domeniul pescuitului dintre Comunitatea Europeană și Republica Seychelles va fi valabil pentru o perioadă de trei ani și va facilita crearea de locuri de muncă, exploatarea durabilă a resurselor maritime și pescuitul responsabil pe baza principiului nediscriminării între diferitele flote care pescuiesc în zonă. Simultan, acesta va promova dialogul politic pe tema reformelor necesare care vizează să consolideze cooperarea între cele două părți, prin sprijinirea unui cadru de parteneriat care să permită dezvoltarea unei politici durabile în domeniul pescuitului și o exploatare responsabilă a resurselor halieutice din zona de pescuit a Republicii Seychelles.
<P>
Cu toate acestea, acordurile de parteneriat în domeniul pescuitului nu ar trebui să reprezinte doar o modalitate legală de a permite navelor europene accesul la resursele piscicole din țările terțe; aceste acorduri ar trebui să fie, de asemenea, un instrument de promovare a exploatării durabile a tuturor resurselor maritime. Considerăm că este extrem de important să se îmbunătățească transparența procedurilor de contabilizare a capturilor totale și să se garanteze integritatea tuturor mecanismelor în ceea ce privește problema corupției prin consolidarea responsabilității autorității locale. Uniunea Europeană trebuie să primească periodic rapoarte privind punerea în aplicare a acordului în scopul de a facilita monitorizarea, transparența și coerența politicilor în favoarea dezvoltării.
<SPEAKER ID="300" NAME="Alexander Mirsky" AFFILIATION="S&amp;D">
în scris. - Activitatea de pescuit desfășurată de navele europene în Seychelles este reglementată de un protocol valabil în perioada 18 ianuarie 2005 - 17 ianuarie 2011. Seychelles deține o zonă economică exclusivă de 1 374 000 km² pentru o suprafață de uscat de 453 km². Acest arhipelag format din 115 insule are o populație estimată la 80 000 de locuitori, dintre care 88 % locuiesc pe insula Mahé, a cărei capitală este Victoria, unde se află principalul port al țării. Economia Republicii Seychelles se bazează în principal pe turism și pescuit. Industria peștelui bazată pe conservarea acestuia reprezintă 15 % din PIB și 17 % din populația activă. O evaluare a acordului arată că acesta este important prin faptul că ajută la menținerea flotelor UE în regiune, contribuind totodată la crearea de locuri de muncă la nivel local. Punerea în aplicare a protocolului s-a dovedit a fi eficace deoarece a furnizat Republicii Seychelles resursele necesare pentru a dezvolta pescuitul responsabil. Acordul contribuie în mod semnificativ la stabilizarea pieței europene a conservelor de ton. Noul protocol va fi în vigoare din 2011 până în 2014 și este în concordanță cu obiectivele Acordului de parteneriat în domeniul pescuitului care vizează să consolideze cooperarea între Uniunea Europeană și Republica Seychelles.
<SPEAKER ID="300" NAME="Rolandas Paksas" AFFILIATION="EFD">
în scris. - (LT) Acordul de parteneriat în domeniul pescuitului dintre UE și Republica Seychelles servește intereselor ambelor părți. Mai presus de toate, navele UE pot avea acces la apele Republicii Seychelles și pot desfășura activități de pescuit. Aceste nave creează numeroase locuri de muncă noi pentru marinarii din Seychelles. Acordul consolidează cooperarea și promovează un cadru de parteneriat, precum și cooperarea științifică în domeniul pescuitului responsabil și durabil. În plus, sectorul pescuitului din Republica Seychelles se bucură de condiții favorabile dezvoltării prin desfășurarea de activități de pescuit responsabil, prin combaterea eficientă a pescuitului ilegal, nedeclarat și nereglementat (INN) și prin utilizarea pe deplin a sistemului său de monitorizare a navelor. Ar trebui menționat faptul că prevederile acordului reînnoit vor avea un impact pozitiv asupra pieței europene a conservelor de ton și va contribui, fără îndoială, la stabilizarea acesteia. Acesta va promova respectarea măsurilor de conservare în largul mării și va crea condițiile pentru a împiedica navele să pescuiască ilegal. Salut faptul că a fost posibil să se ajungă la un compromis între cele două părți și că protocolul privind reînnoirea acordului include o clauză de suspendare în caz de încălcare a drepturilor omului și de nerespectare a principiilor OIM. Ar trebui să se atragă atenția asupra faptului că pirateria reprezintă în continuare o amenințare semnificativă la adresa securității navelor în Oceanul Indian. În consecință, ambele părți trebuie să ia măsurile necesare pentru a opri această activitate ilegală extinsă.
<SPEAKER ID="300" NAME="Alfredo Pallone" LANGUAGE="IT">
La 17 ianuarie 2011, protocolul care reglementează pescuitul și parteneriatul economic dintre UE și Republica Seychelles a expirat. Cu scopul de a permite navelor europene să continue activitățile de pescuit în zona de pescuit a Republicii Seychelles din Oceanul Indian, UE a negociat extinderea protocolului la acordul de parteneriat în domeniul pescuitului. Prin urmare, am votat în favoarea recomandărilor Consiliului privind încheierea noului acord de parteneriat cu Seychelles.
<SPEAKER ID="300" NAME="Maria do Céu Patrão Neves" LANGUAGE="PT">
Pe baza mandatului care i-a fost acordat de Consiliu, Comisia a negociat cu Republica Seychelles, în numele Uniunii Europene, reînnoirea Protocolului la Acordul de parteneriat în domeniul pescuitului dintre Uniunea Europeană și Republica Seychelles. Aceste negocieri s-au încheiat cu parafarea unui nou protocol la 3 iunie 2010, care apoi a fost modificat printr-un schimb de scrisori la 29 octombrie 2010. Protocolul acoperă o perioadă de trei ani de la adoptarea deciziei Consiliului privind semnarea protocolului și aplicarea sa provizorie și după expirarea protocolului actual la 17 ianuarie 2011.
<P>
Acest acord este avantajos atât pentru UE, cât și pentru Republica Seychelles: pe de o parte, acesta contribuie în mod semnificativ la stabilizarea pieței europene a conservelor de ton prin acordarea de autorizații de pescuit pentru ton și, astfel, promovează crearea a 760 de locuri în muncă în Europa; și, pe de altă parte, grație punerii în aplicare a sprijinului sectorial al contribuției financiare, Republica Seychelles își consolidează capacitățile de gestionare a stocurilor și de monitorizare a activităților de pescuit.
<P>
Consider că documentul în cauză servește intereselor ambelor părți, prin urmare, recomand să fie adoptat.
<SPEAKER ID="301" NAME="Aldo Patriciello" LANGUAGE="IT">
Încheierea unui nou protocol la acordul de parteneriat între UE și Republica Seychelles este important pentru economia și dezvoltarea flotei europene de pescuit. Noul protocol respectă obiectivele acordului de parteneriat în domeniul pescuitului, care urmărește să consolideze cooperarea între UE și Seychelles și să promoveze un cadru de parteneriat pentru a facilita dezvoltarea unei politici durabile în domeniul pescuitului și o exploatare responsabilă a resurselor halieutice din zona de pescuit a Republicii Seychelles, în interesul ambelor părți. Noul protocol presupune o contribuție financiară pe o perioadă de trei ani și o autorizație anuală de pescuit în apele Republicii Seychelles pentru 48 de nave de pescuit cu plase pungă și 12 nave de pescuit cu paragate. Aceste posibilități ar putea fi sporite. Noul protocol acoperă o perioadă de trei ani de la adoptarea deciziei Consiliului privind semnarea și aplicarea provizorie a protocolului în cauză și după expirarea protocolului în vigoare, la 17 ianuarie 2011. Din aceste motive și pentru a putea consolida cooperarea între UE și Republica Seychelles pentru dezvoltare, exploatare durabilă și pescuit responsabil, votez în favoare.
<SPEAKER ID="302" NAME="Raül Romeva i Rueda" AFFILIATION="Verts/ALE">
în scris.- Împotrivă. Pe baza mandatului care i-a fost acordat de Consiliu, Comisia a negociat cu Republica Seychelles, în numele Uniunii Europene, reînnoirea Protocolului la Acordul de parteneriat în domeniul pescuitului dintre Uniunea Europeană și Republica Seychelles. Aceste negocieri s-au încheiat cu parafarea unui nou protocol la 3 iunie 2010, care apoi a fost modificat, printr-un schimb de scrisori, la 29 octombrie 2010. Protocolul acoperă o perioadă de trei ani de la adoptarea deciziei Consiliului privind semnarea protocolului și aplicarea sa provizorie și după expirarea protocolului în vigoare la 17 ianuarie 2011. Noul protocol a fost aplicat provizoriu din 17 ianuarie 2011 pentru a asigura că navele UE pot pescui în continuare. Totuși, grupul nostru consideră că aceste tipuri de acord sunt în detrimentul resurselor maritime și al construirii unei structuri sociale în țările terțe, ceea ce le face prea dependente de UE.
<SPEAKER ID="303" NAME="Licia Ronzulli" LANGUAGE="IT">
Consider că acest acord de parteneriat în domeniul pescuitului este avantajos atât pentru Uniunea Europeană, cât și pentru Republica Seychelles. Vechiul acord a generat deja numeroase locuri de muncă atât pentru populația din Republica Seychelles, cât și în Europa, creând astfel locuri de muncă în filierele legate de acest sector. În plus, clauzele de suspendare sunt incluse în acest acord în cazul în care una dintre părți constată o încălcare a drepturilor omului. Mai sunt multe lucruri de făcut, mai presus de toate în ceea ce privește fenomenul pirateriei din Oceanul Indian, care este tot mai dăunător pentru pescuitul de ton în special. Cu toate acestea, alegerea făcută astăzi consolidează cooperarea dintre cele două părți și promovează un parteneriat capabil să dezvolte un pescuit durabil și să exploateze resursele din Republica Seychelles într-un mod echilibrat.
<SPEAKER ID="304" NAME="Michèle Striffler" LANGUAGE="FR">
În calitate de raportoare pentru aviz al Comisiei pentru pescuit, am votat în favoarea raportului Cadec, care include concluziile mele. Acordurile de parteneriat în domeniul pescuitului nu ar trebui să fie doar o modalitate legală de a acorda acces navelor europene la resursele piscicole ale țărilor terțe. Acestea ar trebui, de asemenea, să servească la promovarea exploatării durabile a resurselor maritime. Impozitele plătite de contribuabilul european ar trebui să fie utilizate exclusiv pentru obiectivele de dezvoltare, adică acestea ar trebui utilizate în beneficiul comunităților de pescari în scopul de a îmbunătăți condițiile lor trai, de a oferi programe de formare, de a garanta siguranța pe mare și de a crea noi locuri de muncă la nivel local.
<SPEAKER ID="305" NAME="Jarosław Leszek Wałęsa" LANGUAGE="PL">
Am votat pentru adoptarea acordului deoarece acesta servește intereselor părților din sectorul pescuitului. Activitatea Seychelles Fishing Authority (autorității în domeniul pescuitului din Seychelles), care deține un sistem eficient de monitorizare a navelor, este de o importanță deosebită pentru această cooperare. Aceasta este de o importanță deosebită în lumina problemelor legate de capturile ilegale, nedeclarate și nereglementate cu care se confruntă autoritățile din Seychelles. Acordul reglementează mai multe aspecte, inclusiv prezența observatorilor în timpul derulării activităților de pescuit. Vasele europene autorizate să pescuiască în apele Republicii Seychelles îmbarcă observatori desemnați de autoritățile din Seychelles și fiecare navă de pescuit ton cu plase pungă va lua la bord cel puțin doi marinari din Seychelles, de comun acord cu armatorul, dintre persoanele menționate pe o listă transmisă de autoritatea competentă din Seychelles.
<P>
Acordurile nu se referă doar la chestiuni pragmatice, ci și la programul sectorial multianual care prevede cooperarea în domeniul pescuitului responsabil și durabil și cercetarea științifică comună. Cea mai importantă consecință a acordului este crearea a 230 de locuri de muncă la bord pentru populația din Seychelles, a 2 900 de locuri de muncă în Seychelles și a 760 de locuri de muncă în Europa în filierele legate de sector, care, fără îndoială, vor contribui la îmbunătățirea economică a sectorului.
<SPEAKER ID="306" NAME="Luís Paulo Alves" LANGUAGE="PT">
Votez în favoarea acestui raport având în vedere faptul că actualul Acord de parteneriat în sectorul pescuitului încheiat între Comunitatea Europeană și Republica Democratică São Tomé și Príncipe este în vigoare din anul 2006 și că protocolul la acest acord a expirat la 31 mai 2011. Acest nou protocol cu São Tomé și Príncipe din 15 iunie 2010 pentru perioada 2011-2014 este, prin urmare, complet justificat și Parlamentul trebuie să își dea acordul.
<P>
Protocolul prevede o contribuție financiară a Uniunii pentru São Tomé și Príncipe în valoare de 682 500 de euro pe an, din care suma de 227 500 de euro va sprijini politica în domeniul pescuitului a Republicii Democrate São Tomé și Príncipe, sumă pe care o consider adecvată. De asemenea, salut faptul că noul protocol include o clauză de suspendare în caz de încălcare a drepturilor omului.
<SPEAKER ID="307" NAME="Izaskun Bilbao Barandica" AFFILIATION="ALDE">
în scris. - (ES) Am votat în favoarea acestui acord deoarece acesta îndeplinește obiectivul de menținere a activităților flotei de pescuit a UE în colaborare cu țările terțe în scopul de a consolida pescuitul durabil, respectând totodată aspectele sociale, economice și de mediu. São Tomé va primi 682 500 de euro anual, din care suma de 227 500 de euro va sprijini politica sa sectorială în domeniul pescuitului. Acordul va permite pescuitul pentru 28 de nave de pescuit ton cu plasă-pungă și 12 nave de pescuit cu paragate plutitoare. Doresc să subliniez faptul că posibilitățile de pescuit din cadrul acordului anterior nu au fost folosite în totalitate și că, în noul protocol, posibilitățile de pescuit pentru sectorul navelor cu paragate sunt reduse.
<SPEAKER ID="308" NAME="Mara Bizzotto" LANGUAGE="IT">
Votez în favoarea acestui proiect de rezoluție legislativă a Parlamentului European referitoare la propunerea de decizie a Consiliului privind încheierea Protocolului de stabilire a posibilităților de pescuit și a contribuției financiare prevăzute în Acordul de parteneriat în sectorul pescuitului încheiat între Comunitatea Europeană și Republica Democratică São Tomé și Príncipe. Propunerea vizează să consolideze rolul UE în domeniul pescuitul de ton în Oceanul Atlantic prin reglementarea juridică a activității flotei UE. Având în vedere importanța industriei tonului pentru UE și pentru Italia în sine, dezvoltarea cadrului operativ al flotei UE în Golful Guineei are o importanță primordială. Din aceste motive, am decis să votez în favoarea acestei propuneri.
<SPEAKER ID="309" NAME="Vito Bonsignore" LANGUAGE="IT">
Am votat în favoarea raportului prezentat de dl Capoulas Santos. Încheierea acordurilor de parteneriat în domeniul pescuitului are, desigur, scopul de a menține și proteja activitățile flotei europene de pescuit. În special, extinderea acestui acord de parteneriat contribuie la durabilitatea activităților europene de pescuit de ton în Oceanul Atlantic prin instituirea unui cadru juridic stabil. Acordul, care ar trebui sprijinit, prevede ca navele UE, dintre care 40 vor fi în zona geografică, să ia la bord cel puțin 20 % din marinarii din São Tomé și Príncipe sau eventual din alte țări ACP (statele din Africa, zona Caraibelor și Pacific), dar și un observator desemnat de ministerul pescuitului din São Tomé și Príncipe. Aceste prevederi ale parteneriatului fac posibilă cooperarea cu autoritățile locale, creând locuri de muncă importante; de asemenea, acestea permit Europei să fie prezentă în zone care altfel sunt interzise, facilitând astfel dezvoltarea bunelor practici de pescuit și făcând posibilă monitorizarea prezenței și a cantității de pește în cauză.
<SPEAKER ID="309" NAME="Maria Da Graça Carvalho" LANGUAGE="PT">
Salut reînnoirea protocolului la Acordul de parteneriat în sectorul pescuitului UE-São Tomé și Príncipe deoarece servește atât intereselor UE din domeniul pescuitului, cât și intereselor São Tomé și Príncipe. Acordul de parteneriat în sectorul pescuitului UE-São Tomé și Príncipe poate contribui la sprijinirea viabilității sectorului UE al tonului în Oceanul Atlantic, oferind un cadru juridic stabil pe termen mediu navelor și sectoarelor dependente din Uniunea Europeană și contribuind la menținerea zonelor de pescuit din Golful Guineei acoperite de acord.
<SPEAKER ID="309" NAME="Lena Ek, Marit Paulsen, Olle Schmidt și Cecilia Wikström" AFFILIATION="ALDE">
în scris. - (SV) Am votat împotriva acestor acorduri în domeniul pescuitului deoarece nu există un plafon privind cotele de pește și deoarece studiile indică faptul că stocurile de pește din oceane sunt în scădere. În mai multe dintre țările în cauză există corupție pe scară largă, ceea ce conduce la utilizarea banilor alocați în cadrul acordurilor în alte scopuri decât spre beneficiul populației locale. Mai mult, deseori nu se efectuează controale în ceea ce privește conformitatea.
<P>
Poziția de negociere a Comisiei s-a bazat, printre altele, pe rezultatele unei evaluări ex-post a protocoalelor actuale, care a fost efectuată de experți externi. Aceste evaluări au fost declarate confidențiale de către Comisie și considerăm că acestea ar trebui puse la dispoziția Parlamentului European cât mai curând posibil.
<SPEAKER ID="309" NAME="Edite Estrela" LANGUAGE="PT">
Am votat în favoarea raportului privind posibilitățile de pescuit și contribuția financiară prevăzute în Acordul de parteneriat în sectorul pescuitului încheiat între Comunitatea Europeană și Republica Democratică São Tomé și Príncipe, deoarece acesta prevede aplicarea cu titlu provizoriu a noului protocol, astfel încât activitatea navelor europene să nu fie suspendată. Sunt de acord ca noul protocol să includă o clauză de suspendare în caz de încălcare a drepturilor omului.
<SPEAKER ID="309" NAME="Diogo Feio" LANGUAGE="PT">
Propunerea de decizie a Consiliului se referă la încheierea unui nou protocol la Acordul de parteneriat în sectorul pescuitului între UE și Republica São Tomé și Príncipe. Noul protocol este considerat benefic pentru ambele părți și poate consolida stabilitatea sectorului european al tonului în special. Sper ca populația din São Tomé și Príncipe, cu care Portugalia împărtășește istoria și limba, să beneficieze în mod concret în urma aplicării corecte a acordului de parteneriat în domeniul pescuitului, să își diversifice activitățile și să înregistreze un progres și o dezvoltare reale. Sper să aibă loc reuniuni periodice ale comisiei mixte, astfel încât ambele părți să poată monitoriza aplicarea acordului îndeaproape. În final, aș dori să îl felicit pe raportor pentru munca depusă.
<SPEAKER ID="309" NAME="José Manuel Fernandes" LANGUAGE="PT">
Raportul dlui Capoulas Santos ne prezintă o propunere de recomandare referitoare la propunerea de decizie a Consiliului privind încheierea Protocolului de stabilire a posibilităților de pescuit și a contribuției financiare prevăzute în Acordul de parteneriat în sectorul pescuitului încheiat între Comunitatea Europeană și Republica Democratică São Tomé și Principe. În 2007, Consiliul a adoptat Regulamentul (CE) nr. 894/2007 privind încheierea unui acord de parteneriat în sectorul pescuitului între Republica Democratică São Tomé și Príncipe și Comunitatea Europeană, care a inclus un protocol de stabilire a posibilităților de pescuit și a contribuției financiare și care a expirat la 31 mai 2010. Conștientă de importanța reînnoirii acestui acord și după acordarea mandatului de către Consiliu, Comisia a negociat un nou protocol, care a fost încheiat la 15 iulie 2010. Intrarea sa în vigoare este supusă aprobării Parlamentului în temeiul Tratatului privind funcționarea Uniunii Europene. Având în vedere că acest protocol servește intereselor ambelor părți și că promovează pescuitul responsabil și durabil, votez în favoarea acestei propuneri de recomandare.
<SPEAKER ID="310" NAME="João Ferreira" LANGUAGE="PT">
Acest protocol în domeniul pescuitului asigură posibilități de pescuit în largul insulelor São Tomé și Príncipe pentru numeroase flote din statele membre până la 12 mai 2014. În temeiul acestui acord, Portugalia deține trei autorizații pentru navele cu paragate plutitoare, un număr mai mic de nave decât cel prevăzut în acordul anterior.
<P>
Având în vedere criza actuală din sector, considerăm că este important ca taxele plătite de armatori să nu fie schimbate în raport cu acordul anterior, ci să rămână la 35 de euro, în ciuda faptului că a existat o creștere semnificativă a capturilor per tonă: 25 de tone pentru navele de ton cu plase pungă și 10 tone pentru navele cu paragate. Totuși, potrivit unei evaluări efectuate în timp ce acordul anterior era în vigoare, capturile medii anuale exprimate în tone au fost mai reduse decât tonajul de referință. Potrivit acestei evaluări și în conformitate cu tendințele din ultimii ani, a existat o reducere a tonajului de referință. De asemenea, s-a constatat că posibilitățile de pescuit pentru navele cu paragate au fost mai puțin utilizate, ceea ce a condus la o reducere în acest sector în raportul actual. La fel ca în alte cazuri, există în continuare preocupări în ceea ce privește eficiența obiectivelor în domeniul cooperării pentru dezvoltare...
<P>
(Explicarea votului a fost redusă în conformitate cu articolul 170 din Regulamentul de procedură)
<SPEAKER ID="311" NAME="Ilda Figueiredo" LANGUAGE="PT">
Protocolul în domeniul pescuitului asigură posibilități de pescuit în largul insulelor São Tomé și Príncipe pentru numeroase flote ale statelor membre până la 12 mai 2014. În temeiul acestui acord, Portugalia deține trei autorizații de pescuit pentru navele cu paragate plutitoare, un număr mai mic de nave decât în acordul anterior.
<P>
Salutăm faptul că taxele plătite de armatori nu vor fi modificate față de acordul anterior, ci vor fi menținute la 35 de euro, în ciuda faptului că a existat o creștere semnificativă a capturilor de referință. Totuși, potrivit unei evaluări efectuate în timp ce acordul anterior era în vigoare, capturile medii anuale exprimate în tone au fost mai reduse decât tonajul de referință. Potrivit acestei evaluări și în conformitate cu tendințele din ultimii ani, a existat o reducere a tonajului de referință. De asemenea, s-a constatat că posibilitățile de pescuit pentru navele cu paragate au fost mai puțin utilizate, ceea ce a condus la o reducere în acest sector în raportul actual.
<SPEAKER ID="312" NAME="Monika Flašíková Beňová" AFFILIATION="S&amp;D">
în scris. - (SK) Negocierea și semnarea acordurilor de parteneriat în domeniul pescuitului respectă obiectivul general de menținere și protejare a activităților flotei de pescuit a UE, inclusiv în larg. De asemenea, acestea sunt în conformitate cu dezvoltarea relațiilor cu țările terțe într-un spirit de parteneriat și cooperare în vederea consolidării pescuitului durabil în afara apelor UE, ținând seama de factorii sociali, economici și de mediu. În acest context, în luna iulie 2007, Consiliul European a adoptat un regulament privind încheierea unui acord de parteneriat în domeniul pescuitului între Republica Democratică São Tomé și Príncipe și Comunitatea Europeană. Acordul în domeniul pescuitului cu São Tomé și Príncipe răspunde nu numai nevoilor flotei europene, ci contribuie, de asemenea, la sprijinirea viabilității sectorului european al tonului în Oceanul Atlantic. Domeniul pescuitului din São Tomé se concentrează în principal asupra resurselor de coastă și aproximativ 15 % din populația activă depinde de pescuit pentru a-și câștiga existența. Propunerea servește, în esență, intereselor ambelor părți și, prin urmare, este corect să fie aprobată.
<SPEAKER ID="312" NAME="Juozas Imbrasas" AFFILIATION="EFD">
în scris. - (LT) Evaluarea ex ante a dus la concluzia că acordul de pescuit cu São Tomé și Principe, în măsura în care răspunde nevoilor flotelor europene, poate contribui la creșterea viabilității sectorului UE al tonului în Oceanul Atlantic, oferind un cadru juridic stabil pe termen mediu navelor și sectoarelor dependente din Uniunea Europeană și contribuind la menținerea zonelor de pescuit din Golful Guineei. Potrivit raportului de evaluare ex post, s-au realizat progrese semnificative în domeniul mijloacelor de control și de supraveghere a pescuitului (instalarea unui sistem de control al navelor prin satelit se află în fază inițială și s-a instaurat un nou temei juridic pentru crearea unui registru al navelor). São Tomé și Principe participă în prezent mai activ în organizațiile regionale sau subregionale și beneficiază de o mai mare vizibilitate în cadrul acestora, cum ar fi Comisia internațională pentru conservarea tonului din Oceanul Atlantic (ICCAT) și Comitetul regional pentru pescuit în Golful Guineei (COREP). Evaluarea a ajuns și la concluzia că mai mult de 50 % din contribuția financiară a Uniunii a fost alocată bugetului administrației sectorului pescuitului din São Tomé și Principe: acest lucru este în conformitate cu angajamentul asumat în cadrul vechiului protocol de către autoritățile din São Tomé și Principe. Am salutat acest document deoarece reiese clar din evaluãrile prezentate cã acest protocol corespunde intereselor principale ale ambelor părți.
<SPEAKER ID="313" NAME="Clemente Mastella" LANGUAGE="IT">
Noul acord în domeniul pescuitului între Uniunea Europeană și Republica Democratică São Tomé și Príncipe va fi valabil pentru o perioadă de trei ani și va consolida pescuitul durabil în afara apelor Uniunii, ținând seama în mod adecvat de factorii sociali, economici și de mediu.
<P>
Sprijinim reînnoirea clauzei de excludere care descrie mai bine conținutul clauzelor de suspendare și de revizuire a plății contribuției financiare, precum și al celor de suspendare a aplicării protocolului în anumite circumstanțe.
<P>
Prin urmare, considerăm că Comisia ar trebui să transmită Parlamentului European concluziile reuniunilor și lucrărilor comisiei mixte, precum și programul sectorial în domeniul pescuitului menționat în protocol și rezultatele evaluărilor anuale pertinente. De asemenea, Comisia ar trebui să prezinte Parlamentului și Consiliului, înaintea renegocierii acordului, un raport complet de punere în aplicare și să faciliteze participarea reprezentanților Parlamentului ca observatori la reuniunile sale. În final, Comisia și Consiliul ar trebui, în cadrul competențelor lor respective, să informeze Parlamentul în legătură cu toate etapele procedurilor referitoare la protocol și la reînnoirea sa.
<SPEAKER ID="313" NAME="Alexander Mirsky" AFFILIATION="S&amp;D">
în scris. - Negocierea și încheierea de acorduri de parteneriat în domeniul pescuitului corespund obiectivului general de menținere și protejare a activităților de pescuit desfășurate de flota Uniunii Europene, inclusiv de flota de pescuit în larg și de dezvoltare a relațiilor cu țările terțe în spiritul parteneriatului și al cooperării, în vederea consolidării exploatării sustenabile a resurselor halieutice din afara apelor UE, luând în considerare, în același timp, aspectele de mediu, sociale și economice. În acest sens, Consiliul a adoptat, la 23 iulie 2007, Regulamentul (CE) nr. 894/2007 privind încheierea unui acord de parteneriat în sectorul pescuitului între Republica Democratică São Tomé și Príncipe și Comunitatea Europeană. Acest acord, în vigoare pentru o perioadă de patru ani, reînnoibil prin prelungire tacită, cu excepția cazului în care ar fi fost denunțat de una dintre părți, anula și înlocuia primul acord de pescuit încheiat în 1984 între Comunitatea Europeană și Republica Democratică São Tomé și Principe. Noul protocol a fost semnat la 13 mai 2011, iar cererea de aprobare a fost înaintată Parlamentului de către Consiliu în aceeași zi. Sunt complet de acord cu raportorul.
<SPEAKER ID="313" NAME="Rolandas Paksas" AFFILIATION="EFD">
în scris. - (LT) Noul protocol aduce, fără îndoială, beneficii ambelor părți, consolidând parteneriatul și cooperarea în sectorul pescuitului, astfel încât navele să desfășoare activități de pescuit responsabil și durabil. Mai presus de toate, acesta va dezvolta posibilitățile de pescuit. Navele UE vor avea în continuare posibilitatea să pescuiască în zonele de pescuit din Golful Guineei. Acest lucru va avea un impact pozitiv asupra viabilității sectorului european al tonului în Oceanul Atlantic și va spori competitivitatea. În plus, este esențial să se asigure că activitățile de pescuit îndeplinesc aceleași criterii de durabilitate ca cele din apele UE. Ar trebui menționat faptul că Republica Democratică São Tomé și Príncipe este o țară din rândul celor mai puțin dezvoltate și, totodată, una dintre cele mai îndatorate. În conformitate cu prevederile acordului, un ajutor financiar mai mare va fi alocat politicii sectoriale în domeniul pescuitului a acestei țări, ceea ce va crea condiții favorabile pentru dezvoltarea acestui sector. Având în vedere poziția deosebit de dificilă a acestei țări, grație acestui acord putem, cel puțin, să aducem o contribuție minimă la bunăstarea economică a țării, să promovăm crearea de noi locuri de muncă, durabilitatea socială și ecologică și păstrarea și refacerea stocurilor de pește.
<SPEAKER ID="313" NAME="Alfredo Pallone" LANGUAGE="IT">
Protocolul care reglementează parteneriatul în domeniul pescuitului între UE și São Tomé și Príncipe a expirat la 31 mai 2010; un nou acord a fost semnat la 13 mai și cererea de aprobare a fost prezentată Parlamentului European de către Consiliu în aceeași zi. Acordurile de parteneriat în domeniul pescuitului au scopul de a menține și de a proteja activitățile de pescuit ale UE și de a dezvolta relațiile cu țările terțe în vederea consolidării exploatării durabile a resurselor din afara apelor Uniunii. Am votat în favoarea recomandării Consiliului pentru Parlament, pentru a sprijini încheierea acordului în cauză.
<SPEAKER ID="314" NAME="Maria do Céu Patrão Neves" LANGUAGE="PT">
Negocierea și încheierea de acorduri de parteneriat în domeniul pescuitului corespund obiectivului general de menținere și protejare a activităților de pescuit desfășurate de flota Uniunii Europene, inclusiv de flota de pescuit în larg, așadar, încheierea acestui document este esențială pentru urmărirea obiectivelor de politică externă ale politicii comune în domeniul pescuitului.
<P>
În interesele ambelor părți, Parlamentul a subliniat, în recomandarea sa, anumite aspecte legate de comunicarea instituțională care ar trebui să fie îmbunătățite, cum ar fi faptul că ar trebui să se transmită Parlamentului, de către Comisie, concluziile reuniunilor și lucrărilor comisiei mixte prevăzute în acord, programul sectorial multianual menționat în protocol, precum și rezultatele evaluărilor anuale.
<P>
Parlamentul solicită, de asemenea, un raport complet de punere în aplicare a acordului și solicită ca deputații europeni să fie informați în timpul viitoarei renegocieri a acordului, astfel încât aceștia să poată avea o influență pozitivă asupra procesului de negociere.
<P>
Votez în favoarea acestei recomandări.
<SPEAKER ID="315" NAME="Aldo Patriciello" LANGUAGE="IT">
Această propunere se referă la încheierea unui nou protocol la acordul de parteneriat între UE și São Tomé și Príncipe. Principalul obiectiv aici este de a defini posibilitățile de pescuit oferite flotei UE pe baza surplusului disponibil, precum și de a determina valoarea contribuției financiare care să fie plătită separat pentru drepturile de acces și pentru sprijinul sectorial. Douăzeci și opt de nave cu plase-pungă și 12 nave cu paragate plutitoare vor fi autorizate să pescuiască în regiune. Având în vedere evaluările anuale ale situației stocurilor, aceste posibilități de pescuit vor putea fi revizuite în sens crescător sau descrescător, ceea ce va determina o reexaminare corespunzătoare a contribuției financiare. Suma de 682 500 de euro va fi plătită anual drept contribuție financiară. În cazul în care cantitatea totală de capturi ale navelor Uniunii depășește 7 000 de tone pe an, suma totală a contribuției financiare anuale este mărită cu 65 de euro pe tonă suplimentară capturată. Acordul va fi în vigoare timp de trei ani. Din aceste motive și pentru a consolida durabilitatea sectorului tonului în UE, am votat în favoarea propunerii.
<SPEAKER ID="316" NAME="Raül Romeva i Rueda" AFFILIATION="Verts/ALE">
în scris. - Negocierea și încheierea de acorduri de parteneriat în domeniul pescuitului corespund obiectivului general de menținere și protejare a activităților de pescuit desfășurate de flota Uniunii Europene, inclusiv de flota de pescuit în larg, și de dezvoltare a relațiilor cu țările terțe în spiritul parteneriatului și al cooperării, în vederea consolidării exploatării sustenabile a resurselor halieutice din afara apelor UE, luând în considerare, în același timp, aspectele de mediu, sociale și economice. În acest sens, Consiliul a adoptat, la 23 iulie 2007, Regulamentul (CE) nr. 894/2007 privind încheierea unui acord de parteneriat în sectorul pescuitului între Republica Democratică São Tomé și Príncipe și Comunitatea Europeană. Acest acord, în vigoare pentru o perioadă de patru ani, reînnoibil prin prelungire tacită, cu excepția cazului în care ar fi fost denunțat de una dintre părți, anula și înlocuia primul acord de pescuit încheiat în 1984 între Comunitatea Europeană și Republica Democratică São Tomé și Principe. Totuși, grupul nostru s-a opus în mod tradițional acestei proceduri atât din motive legate de formă, cât și de conținut.
<SPEAKER ID="317" NAME="Licia Ronzulli" LANGUAGE="IT">
Am votat în favoarea acestei recomandări deoarece consider că servește intereselor ambelor părți. Acest acord de parteneriat poate cu siguranță îmbunătăți viabilitatea sectorului UE al tonului în Oceanul Atlantic, oferind un cadru juridic stabil pe termen mediu navelor și sectoarelor dependente din Uniunea Europeană și contribuind la menținerea zonelor de pescuit din Golful Guineei. Cu toate acestea, este de dorit ca reuniunile comisiei mixte să fie mai dese în viitor și ca deputaților din Parlamentul European să li se permită să participe la aceste reuniuni în calitate de observatori.
<SPEAKER ID="317" NAME="Nuno Teixeira" LANGUAGE="PT">
Negocierea și încheierea acordurilor de parteneriat în domeniul pescuitului este în conformitate cu obiectivul general al UE de menținere și protejare a activităților de pescuit desfășurate de flota sa. Votez în favoarea adoptării protocolului la Acordul de parteneriat în domeniul pescuitului între UE și Republica Democratică São Tomé și Príncipe deoarece acesta se referă la dezvoltarea relațiilor cu țările terțe în spiritul parteneriatului și al cooperării, în vederea consolidării exploatării sustenabile a resurselor halieutice din afara apelor UE, luând în considerare, în același timp, aspectele de mediu, sociale și economice. Noul protocol prevede o contribuție financiară pentru accesul la zona economică exclusivă (ZEE) a Republicii Democratice São Tomé și Príncipe în valoare de 2 047 500 de euro pentru posibilități de pescuit pentru o perioadă de trei ani. Se vor acorda autorizații de pescuit pentru 28 de nave de pescuit ton cu plasă-pungă și 12 nave cu paragate plutitoare. Aceste posibilități de pescuit ar putea fi revizuite.
<SPEAKER ID="318" NAME="Luís Paulo Alves" LANGUAGE="PT">
Votez în favoarea acestui raport și salut prevederea care vizează asigurarea unei dezvoltări armonioase a schimburilor comerciale dintre părți la un nivel înalt de securitate vamală, precum și faptul că aceasta include un set de norme pentru a garanta consistența acordului cu acquis -ul UE.
<SPEAKER ID="319" NAME="Izaskun Bilbao Barandica" LANGUAGE="ES">
Am votat în favoarea acordului deoarece acesta intenționează să asigure că schimburile comerciale se desfășoară la un nivel înalt de securitate vamală și că se aplică o serie de norme care respectă acquis -ul UE.
<SPEAKER ID="320" NAME="Mara Bizzotto" LANGUAGE="IT">
Am votat în favoarea acestei măsuri care vizează extinderea acordului actual între UE și Principatul Andorra la măsuri de securitate vamală. Necesitatea pentru o astfel de măsură a crescut în mod constant în ultimii ani deoarece Principatul Andorra și-a asumat un rol central în identificarea traficului ilicit de mărfuri, în special țigări, care apoi sunt introduse în rețeaua comercială a statelor membre ale UE. Prin urmare, este esențial ca UE și Principatul Andorra în sine să definească un cadru de cooperare în materie de securitate vamală. Având în vedere că asigurarea securității frontierelor a reprezentat întotdeauna un aspect-cheie al ideologiei politice a Lega Nord, nu pot decât să îmi exprim acordul pentru această măsură.
<SPEAKER ID="320" NAME="Edite Estrela" LANGUAGE="PT">
Am votat în favoarea raportului privind Protocolul de extindere la măsurile vamale de securitate a Acordului sub forma unui schimb de scrisori între Comunitatea Economică Europeană și Principatul Andorra deoarece încurajează schimburile comerciale dintre părți la un nivel înalt de securitate vamală și de consistență între acord și acquis-ul UE.
<SPEAKER ID="320" NAME="Diogo Feio" LANGUAGE="PT">
Principatul Andorra este legat din punct de vedere istoric de UE în mai multe domenii. Uniunea vamală încheiată în 1990 a sporit aceste legături puternice și firești. Această propunere privește modificările aduse Codului Vamal Comunitar și dispozițiile de aplicare a acestuia, referitoare la normele de securitate vamală pentru mărfurile exportate în țările din afara UE sau importate din aceste țări. Propunerea instituie un regim special între UE și Andorra pentru a garanta fluiditatea schimburilor comerciale dintre cele două părți fără a pune în pericol securitatea necesară mărfurilor comercializate. În acest scop, este necesar să se asigure niveluri de securitate echivalente în teritoriile respective. Sper ca relațiile comerciale dintre UE și Andorra să se dovedească a fi fructuoase și ca propunerea să contribuie semnificativ la atingerea acestui obiectiv. În final, aș dori să îl felicit pe raportor pentru munca depusă.
<SPEAKER ID="320" NAME="José Manuel Fernandes" LANGUAGE="PT">
Dl Moreira ne-a prezentat o propunere de recomandare referitoare la proiectul de decizie a Consiliului privind încheierea unui Protocol între UE și Principatul Andorra de extindere la măsurile vamale de securitate a Acordului sub forma unui schimb de scrisori între cele două părți, încheiat la 28 iunie 1990. La acordul în vigoare se adăugă un nou titlu IIA care acoperă produsele agricole. Având în vedere că, în relațiile deja extinse dintre UE și Principatul Andorra, acesta reprezintă un alt pas pozitiv spre posibila integrare pe piața internă și că, prin includerea normelor care asigură consistența acordului cu acquis-ul UE, vizează să asigure securitatea vamală și relațiile firești dintre cele două părți, salut adoptarea acestei recomandări, în favoarea căreia am votat.
<SPEAKER ID="321" NAME="João Ferreira" LANGUAGE="PT">
Acest protocol vizează să extindă măsurile de securitate vamală din acordul încheiat între UE și Principatul Andorra. Acordul UE-Andorra este în vigoare din 1990. Cu toate acestea, în prezent s-a decis ca acesta să fie extins la produse agricole ca parte a acestei înțelegeri privind măsurile de securitate vamală.
<P>
Ca atare, acordul asigură fluiditatea schimburilor comerciale dintre cele două părți și menținerea unui nivel ridicat de securitate. De asemenea, acesta prevede abrogarea cerinței de declarare prealabilă a mărfurilor, cu condiția ca UE și Andorra să garanteze pe teritoriul lor respectiv un nivel de securitate similar, așa cum prevede acquis-ul. Cu toate acestea, în pofida votului nostru în favoare, considerăm că interesele privind circulația capitalurilor nu ar trebui să fie promovate în detrimentul protecției drepturilor persoanelor și ale lucrătorilor.
<SPEAKER ID="322" NAME="Ilda Figueiredo" LANGUAGE="PT">
Acest protocol vizează să extindă măsurile de securitate vamală ale acordului încheiat între UE și Principatul Andorra. Acordul UE-Andorra este în vigoare din 1990. Cu toate acestea, s-a decis acum extinderea acestuia, ca parte a acestei înțelegeri privind măsurile de securitate vamală, la produsele agricole. Acordul vizează să asigure fluiditatea schimburilor comerciale bilaterale între cele două părți și menținerea unui nivel ridicat de securitate vamală. De asemenea, acesta prevede abrogarea cerinței de declarare prealabilă a mărfurilor, cu condiția ca UE și Andorra să garanteze pe teritoriul lor respectiv un nivel de securitate similar, așa cum prevede acquis-ul.
<P>
La momentul revizuirii acestui acord, am dori să reiterăm că interesele privind circulația capitalurilor nu ar trebui să fie promovate în detrimentul protecției drepturilor persoanelor și lucrătorilor.
<SPEAKER ID="323" NAME="Monika Flašíková Beňová" AFFILIATION="S&amp;D">
în scris. - (SK) Decizia Consiliului prezentată Parlamentului European în cadrul procedurii de aprobare reprezintă un instrument juridic pentru încheierea unui protocol între Uniunea Europeană și Principatul Andorra de extindere a domeniului de aplicare a acordului la măsurile de securitate vamală. Acordul a servit drept bază pentru uniunea vamală dintre cele două părți. Codul Vamal Comunitar poate fi aplicat, în principiu, schimburilor comerciale cu toate țările care nu sunt membre ale UE, permițând aplicarea altor reglementări în cazurile în care acordurile internaționale prevăd măsuri speciale de securitate. Protocolul ar trebui să asigure că schimburile comerciale între cele două părți continuă fără complicații, la un nivel ridicat de securitate vamală și ar trebui să includă un set de norme care să asigure că acordul este în continuare în conformitate cu acquis-ul UE. Prin urmare, consider că este corect ca Parlamentul să aprobe acest acord. În același timp, totuși, deși relațiile UE-Andorra s-au dezvoltat, acestea sunt fragmentate deoarece părți semnificative din acquis-ul care se aplică pieței interne nu au fost încorporate în legislația din Andorra și astfel nu pot fi aplicate. Prin urmare, ar trebui să efectuăm o analiză, în viitorul apropiat, a posibilităților și a modalităților de integrare progresivă a Principatului Andorrei în cadrul pieței interne.
<SPEAKER ID="323" NAME="Juozas Imbrasas" AFFILIATION="EFD">
în scris. - (LT) Salut acest document deoarece propunerea privește modificările la Codul Vamal Comunitar și dispozițiile de aplicare a acestuia, referitoare la normele de securitate vamală pentru mărfurile exportate în țările din afara UE sau importate din aceste țări. Cel mai important, modificările prevăd prezentarea de către operatori a unui anumit număr de date înainte de importul sau exportul de mărfuri.
<SPEAKER ID="324" NAME="Clemente Mastella" LANGUAGE="IT">
Considerăm că încheierea acestui protocol între Uniunea Europeană și Principatul Andorra de extindere a măsurilor de securitate vamală va asigura dezvoltarea armonioasă a schimburilor comerciale dintre părți la un nivel înalt de securitate vamală și va include un set de norme pentru a garanta consistența acordului cu acquis-ul UE. Prin urmare, am votat în favoarea aprobării propunerii de către Parlament. Totuși, considerăm că Parlamentul ar trebui să fie informat de către Comisie cu privire la concluziile reuniunilor și lucrărilor comisiei mixte, precum și cu privire la rezultatele evaluărilor periodice și să i se prezinte, de asemenea, un raport privind aplicarea acordului.
<P>
Având în vedere că relațiile dintre UE și Principatul Andorra sunt extinse, dar fragmentate, recomandăm efectuarea cât mai urgentă a unei analize privind posibilitățile și modalitățile de integrare progresivă a Principatului Andorra în cadrul pieței interne. Acest lucru va fi necesar pentru a asigura fluiditatea schimburilor comerciale dintre cele două părți, menținând totodată un nivel ridicat de securitate. În final, anticipăm abrogarea cerinței de declarare prealabilă a mărfurilor, cu condiția ca UE și Andorra să garanteze pe teritoriul lor respectiv un nivel de securitate similar, așa cum prevede acquis-ul relevant.
<SPEAKER ID="324" NAME="Alexander Mirsky" AFFILIATION="S&amp;D">
în scris.. - Este cunoscut faptul că protocolul vizează asigurarea unei dezvoltări armonioase a schimburilor comerciale dintre părți la un nivel înalt de securitate vamală și că acesta include un set de norme pentru a garanta consistența acordului cu acquis-ul UE. Aceasta este o inițiativă foarte importantă.
<SPEAKER ID="324" NAME="Rolandas Paksas" AFFILIATION="EFD">
în scris. - (LT) Relațiile dintre UE și Principatul Andorra trebuie să fie extinse în continuare, în mod eficient și consecvent. Trebuie să creăm condițiile adecvate pentru acest lucru. Mai presus de toate, pentru a facilita schimburile comerciale între UE și Andorra, este importat să se pună în aplicare în mod adecvat măsuri de securitate vamală referitoare la declararea mărfurilor anterioară introducerii lor pe teritoriul vamal sau ieșirii lor din acesta, la operatorii economici autorizați, precum și la controalele vamale de securitate și la gestionarea riscurilor de securitate. În plus, este necesar să se promoveze extinderea suplimentară a pieței interne în afara UE pe baza normelor de reglementare comune. Aceasta ar fi atât în avantajul cetățenilor, cât și al întreprinderilor din UE și Andorra. Ar trebui menționat faptul că protocolul stabilește un regim special între UE și Andorra pentru a garanta fluiditatea schimburilor comerciale dintre cele două părți și menținerea unui nivel ridicat de securitate. Salut propunerea ca protocolul să prevadă prezentarea de către operatori a unui anumit număr de date înainte de importul sau exportul de mărfuri, astfel încât măsurile de securitate vamală să fie aplicate în mod corespunzător. Consider că este necesară abrogarea cerinței de declarare prealabilă a mărfurilor, cu condiția ca UE și Andorra să garanteze pe teritoriul lor respectiv un nivel de securitate similar, așa cum prevede acquis-ul respectiv.
<SPEAKER ID="324" NAME="Justas Vincas Paleckis" AFFILIATION="S&amp;D">
în scris. - Promovarea frontierelor sigure cu țările vecine ale UE este necesară pentru a menține suveranitatea Uniunii noastre și pentru a dezvolta o cooperare reciprocă. Controlul eficient la frontiera UE cu Andorra, un principat între două țări mari din UE, Franța și Spania, va asigura o relație mai profitabilă și mai amiabilă în viitor. Am votat în favoarea acestui protocol deoarece acesta va încuraja schimburile mai eficiente de informații cu Andorra cu privire la controale și la gestionarea riscurilor legate de securitate, precum și standardizarea măsurilor UE de securitate vamală și va stimula circulația în condiții de siguranță a mărfurilor între Andorra și țările UE. Intensificarea schimburilor comerciale bilaterale între Andorra și UE într-un mediu mai sigur și standardizat va aduce beneficii Europei în ansamblu.
<SPEAKER ID="324" NAME="Alfredo Pallone" LANGUAGE="IT">
Am votat în favoarea raportului dlui Moreira privind măsurile de securitate vamală deoarece consider că este important să se stabilească norme comerciale bine definite pentru o țară care, deși nu face parte din UE, este o enclavă în cadrul acesteia și, astfel, este foarte bine plasată pentru integrarea comercială. Protocolul intenționează în mod clar să consolideze normele de securitate vamală în ceea ce privește mărfurile importate din țările din afara UE sau exportate în aceste țări. Controlul la frontiere asigură că operatorii comerciali furnizează informații detaliate în timpul operațiunilor comerciale, garantând totodată un echilibru corespunzător între viteza și securitatea fluxurilor comerciale.
<SPEAKER ID="324" NAME="Maria do Céu Patrão Neves" LANGUAGE="PT">
Am votat în favoarea acestui raport referitor la propunerea de decizie a Consiliului privind încheierea Protocolului de extindere la măsurile de securitate vamală a Acordului sub forma unui schimb de scrisori între Comunitatea Economică Europeană (CEE) și Principatul Andorra. Atât Comisia pentru comerț internațional, cât și Comisia pentru piața internă și protecția consumatorilor recomandă încheierea acestui protocol. Încheierea acestui nou acord reprezintă un alt pas spre o mai bună cooperare între Principatul Andorra și UE. Este important pentru ambele părți să se asigure că acordul va monitoriza în continuare dezvoltarea acquis-ului UE în acest domeniu. Această preocupare a fost exprimată în cadrul acordului. Astfel cum se menționează de către raportor, aș dori să subliniez faptul că este necesar ca Principatul Andorra și Comisia să continue negocierile pentru a ține cont de implementarea actuală a Codului Vamal Modernizat (și, după caz, pentru a adapta acordurile bilaterale), acest proces urmând să se încheie în UE în termen de doi ani.
<SPEAKER ID="325" NAME="Aldo Patriciello" LANGUAGE="IT">
Cu privire la încheierea protocolului între Uniunea Europeană și Principatul Andorra de extindere la măsurile vamale de securitate a acordului, care până în prezent a fost sub forma unui schimb de scrisori între Comunitatea Economică Europeană și Principatul Andorra și care a fost încheiat la 28 iunie 1990. Acordul a stat la baza uniunii vamale dintre cele două părți. Prezenta înțelegere privind măsurile vamale de securitate va fi încorporată în acordul din 1990 sub forma noului titlu IIA și, spre deosebire de uniunea vamală, se va aplica produselor agricole. Codul Vamal Comunitar este, în principiu, aplicabil schimburilor comerciale cu toate țările din afara UE. Totuși, acesta permite aplicarea unor norme diferite în cazul în care acordurile internaționale prevăd măsuri speciale de securitate. Având în vedere modificările din acquis-ul vamal relevant al UE, propunerea instituie un regim special între UE și Andorra pentru a garanta fluiditatea schimburilor comerciale dintre cele două părți și menținerea unui nivel ridicat de securitate. Din aceste motive și pentru a intensifica schimburile comerciale între UE și Principatul Andorra, votez în favoarea noilor măsuri de securitate vamală.
<SPEAKER ID="326" NAME="Raül Romeva i Rueda" AFFILIATION="Verts/ALE">
în scris. - Am votat pentru. Prezentarea deciziei Consiliului în vederea aprobării acesteia de către Parlamentul European constituie instrumentul juridic pentru încheierea Protocolului dintre Uniunea Europeană și Principatul Andorra de extindere la măsurile vamale de securitate a Acordului sub forma unui schimb de scrisori între Comunitatea Economică Europeană și Principatul Andorra încheiat la 28 iunie 1990. Acordul a stat la baza uniunii vamale dintre cele două părți. Prezenta înțelegere privind măsurile vamale de securitate va fi încorporată în acordul din 1990 sub forma noului titlu IIA și, spre deosebire de uniunea vamală, se va aplica produselor agricole [articolul 12b alineatul (2) din protocol].
<SPEAKER ID="327" NAME="Angelika Werthmann" AFFILIATION="NI">
în scris. - (DE) O uniune vamală a existat între Principatul Andorra și Uniunea Europeană din 1990 pe baza unui acord sub forma unui schimb de scrisori. Modificarea actuală propune să se stabilească, de către comisia mixtă, măsuri de aplicare a dispozițiilor de securitate vamală. Declararea prealabilă a mărfurilor nu va mai fi obligatorie dacă UE și Andorra garantează fiecare un nivel de securitate pe teritoriul lor respectiv. Extinderea standardului pieței interne va aduce, în aceeași măsură, beneficii cetățenilor și întreprinderilor din UE și din Andorra.
<SPEAKER ID="328" NAME="Luís Paulo Alves" LANGUAGE="PT">
Votez în favoarea acestei propuneri, astfel încât Parlamentul să aprobe încheierea acordului. Companiile europene și canadiene vor putea economisi milioane de euro pe an grație unor proceduri mai scurte și mai simple, deci mai puțin costisitoare, de omologare a produselor și de recunoaștere reciprocă a rezultatelor certificării. În plus, acordul reprezintă un beneficiu net pentru Comunitate, întrucât prin acesta se va institui recunoașterea reciprocă a rezultatelor certificării în toate domeniile navigabilității pentru toate statele membre. Acordul nu doar va crește competitivitatea piețelor europene și canadiene, ci va spori și siguranța atât în domeniul transportului de pasageri, cât și în cel al transportului de mărfuri, deoarece promovează cooperarea în toate aspectele legate de certificare, inspecții și aplicare.
<SPEAKER ID="328" NAME="Adam Bielan" LANGUAGE="PL">
Canada reprezintă unul dintre principalii producători mondiali de avioane și echipament aviatic. În prezent, doar șase state membre au încheiat acorduri bilaterale privind certificarea serviciilor aviatice. Acordul propus privind siguranța aviației civile, la fel ca și acordul cu SUA, va îmbunătăți în mod semnificativ cooperarea dintre Uniune și Canada și va reglementa această chestiune în toate statele membre ale Uniunii Europene. Acordul permite armonizarea sistemului de certificare. Acesta se bazează pe încrederea reciprocă în sistemele părților și pe compararea diferențelor de reglementare și astfel se va permite reducerea duplicării testelor și a controalelor. De asemenea, acesta va institui un proces de inspecții comune, investigații și schimburi de date privind siguranța. Recunoașterea reciprocă a rezultatelor certificării va permite companiilor europene și canadiene de aviație să facă economii semnificative. Acordul va spori, pe de o parte, competitivitatea piețelor aviatice și, pe de altă parte, va îmbunătăți siguranța acestora prin reunirea autorităților de reglementare. Având în vedere cele menționate mai sus, sunt de acord cu încheierea acestui acord.
<SPEAKER ID="329" NAME="Izaskun Bilbao Barandica" AFFILIATION="ALDE">
în scris. - (ES) Am votat în favoare deoarece acest acord va aduce beneficii companiilor europene și canadiene, companiilor aeriene și pasagerilor. Se vor economisi milioane prin procedurile de omologare a produselor și prin recunoașterea reciprocă a rezultatelor certificării mai scurte, mai simple și mai puțin costisitoare. Acesta prevede utilizarea și recunoașterea unităților de reparație și întreținere ale celeilalte părți. Mai presus de toate, acesta va spori siguranța și competitivitatea pieței.
<SPEAKER ID="330" NAME="Mara Bizzotto" LANGUAGE="IT">
Am votat în favoarea raportului dnei Țicău deoarece Canada ar trebui să fie considerată un partener prioritar pentru acorduri de acest tip, având în vedere că atât Europa, cât și Canada dețin producători de aeronave care sunt lideri mondiali. Acest acord va permite reducerea la minimum a duplicării procedurilor și acceptarea certificării celeilalte părți: în consecință, economiile financiare și simplificarea procedurilor birocratice vor fi semnificative și vor avea implicații foarte pozitive pentru întreprinderile noastre.
<SPEAKER ID="330" NAME="Vilija Blinkevičiūt" AFFILIATION="S&amp;D">
în scris.. - (LT) Am votat în favoarea acestui raport deoarece consider că un acord bilateral privind siguranța aviației civile între UE și Canada, acesta fiind obiectivul acestui acord, va aduce beneficii cetățenilor europeni prin facilitarea schimburilor comerciale între cele două părți. Obiectivul acestui acord este de a reduce la minimum duplicarea evaluărilor, testelor și controalelor și de a permite atât Uniunii Europene, cât și Canadei să se bazeze reciproc pe sistemele lor de certificare a produselor aeronautice. Prin apropierea celor două ansambluri de cerințe și procese normative, autoritatea importatoare poate emite propriul certificat pentru produsul aeronautic, piesa de schimb sau echipament fără o duplicare a evaluărilor efectuate de autoritatea exportatoare. Companiile europene și canadiene vor economisi milioane de euro pe an grație unor proceduri mai scurte, mai simple și mai puțin costisitoare de omologare a produselor. Companiile aeriene vor avea și ele de câștigat, iar piețele aviatice canadiene și europene vor deveni și mai sigure.
<SPEAKER ID="331" NAME="Carlos Coelho" LANGUAGE="PT">
Recunoașterea reciprocă a rezultatelor certificării va asigura proceduri mai scurte și mai simple, deci mai puțin costisitoare, de omologare a produselor, aducând totodată beneficii economice imense atât pentru companiile europene, cât și pentru cele canadiene.
<P>
Votez în favoarea acestui acord deoarece consider că, pe lângă beneficiile economice pe care le aduce, acesta va institui, de asemenea, recunoașterea reciprocă a rezultatelor certificării în toate domeniile navigabilității pentru toate statele membre. Prin urmare, acesta se bazează pe încrederea reciprocă în sistemele în vigoare, fie din UE, fie din Canada și prevede obligații și metode de cooperare astfel încât autoritatea importatoare poate emite propriul certificat pentru produsul aeronautic, piesa de schimb sau echipament fără o duplicare a evaluărilor efectuate de autoritatea exportatoare. Companiile aeriene vor avea și ele de câștigat, deoarece acordul prevede utilizarea unităților autorizate de reparație și întreținere ale celeilalte părți.
<P>
Prin urmare, acordul reprezintă un pas important pentru piețele care sunt mai competitive, dar și mai sigure, deoarece o apropiere mai mare și o cooperare în materie de certificare, inspecții și aplicare ar trebui să permită părților să asigure un nivel mai ridicat de siguranță atât în domeniul transportului de pasageri, cât și în cel al transportului de mărfuri.
<SPEAKER ID="331" NAME="Christine De Veyrac" LANGUAGE="FR">
Am votat în favoarea raportului dnei Țicău care dă undă verde Parlamentului European să pună în aplicare acordul între Comunitatea Europeană și Canada privind siguranța aviației civile. Acest acord va aduce recunoașterea reciprocă a sistemelor de certificare pentru un produs aeronautic, piesă de schimb sau echipament în ceea ce privește navigabilitatea și întreținerea. Acest lucru ar trebui să ajute companiile ale căror produse au fost certificate într-o țară să nu treacă din nou prin procedura de certificare în altă țară. Această simplificare reprezintă o veste bună pentru o piață în care schimburile comerciale dintre cele două regiuni valorează aproximativ 50 de miliarde de euro.
<SPEAKER ID="331" NAME="Edite Estrela" LANGUAGE="PT">
Am votat în favoarea acestei recomandări deoarece încuviințez încheierea acordului care, pe de o parte, va aduce beneficii companiilor europene și canadiene și companiilor aeriene prin economisirea a milioane de euro, grație procedurilor de certificare mai scurte și mai simple și, pe de altă parte, va asigura un nivel mai ridicat de siguranță în domeniul transportului de pasageri.
<SPEAKER ID="331" NAME="Diogo Feio" LANGUAGE="PT">
Asigurarea siguranței aviației și a unor norme armonizate pentru diferiți actori de pe piață reprezintă principalul obiectiv al acestui acord între Comunitatea Europeană și Canada privind siguranța aviației civile, denumit în continuare Acordul.
<P>
Acordul este la fel de important ca industriile aviatice ale acestor două regiuni, prin urmare, adoptarea unor norme comune va evita duplicarea proceselor, cum ar fi testele, evaluările și certificările. De asemenea, ar trebui menționat faptul că recunoașterea reciprocă și inspecțiile comune, investigațiile și schimburile de date privind siguranța vor spori eficiența pentru toate părțile interesate.
<P>
În final, acordul va permite nu numai realizarea de economii importante în industria aviatică, ci și o eficiență mai mare în cazul companiilor aeriene în sine deoarece acestea vor putea utiliza unitățile autorizate de reparație și de întreținere ale părților la acord.
<SPEAKER ID="331" NAME="José Manuel Fernandes" LANGUAGE="PT">
Relațiile economice și politice dintre Uniunea Europeană și Canada datează de mult și au dat naștere la mai multe acorduri bilaterale în aceste domenii. La 6 mai 2009, un acord privind siguranța aviației civile a fost încheiat între UE - pe atunci Comunitatea Europeană - și Canada, similar celui încheiat cu SUA, care viza să consolideze cooperarea dintre cele două părți și să reducă duplicarea verificărilor pentru toate controalele și testele. Am votat în favoarea acestei recomandări și salut consolidarea relațiilor dintre cele două părți. Acordul va spori siguranța și competitivitatea piețelor canadiene și europene deoarece reprezintă un pas important către stabilirea unor standarde internaționale în domeniul siguranței aviației civile. De asemenea, acordul va aduce beneficii companiilor aeriene deoarece acestea vor avea posibilitatea de a utiliza unitățile autorizate de reparație și întreținere ale celeilalte părți.
<SPEAKER ID="332" NAME="João Ferreira" LANGUAGE="PT">
Acordul, care face obiectul acestui raport, se referă la anumite aspecte de siguranță ale aviației civile și va înlocui cele șase acorduri bilaterale existente între statele membre și Canada, care includ certificarea produselor. După cum menționează în mod clar raportoarea, intenția de a crea un spațiu aerian complet deschis între UE și Canada, aspect cu privire la care am prezentat îngrijorări semnificative, nu intră în domeniul de aplicare al acestui acord, însă ar trebui să facă obiectul unei recomandări separate.
<P>
Principalele obiective ale acordului sunt de a reduce la minimum duplicarea evaluărilor, testelor și controalelor, cu excepția situației în care acestea reflectă diferențe de reglementare semnificative, și de a permite UE și Canadei să se bazeze reciproc pe sistemele lor de certificare. Printre alte aspecte, acest lucru va fi realizat prin apropierea treptată a celor două ansambluri de cerințe și procese normative ale părților.
<P>
Acest acord ar trebui să genereze economii pentru companiile aviatice europene și canadiene grație unor proceduri mai scurte și mai simple, deci mai puțin costisitoare, de omologare a produselor și de recunoaștere reciprocă a rezultatelor certificării.
<SPEAKER ID="333" NAME="Ilda Figueiredo" LANGUAGE="PT">
Acest acord se referă la anumite aspecte legate de siguranță în domeniul aviației civile, fără a face referire la crearea unui spațiu aerian complet deschis între UE și Canada, care, potrivit raportoarei, ar trebui să facă obiectul unei recomandări separate. Principalul obiectiv al acordului este de a reduce duplicarea evaluărilor, testelor și controalelor, cu excepția situației în care acestea reflectă diferențe de reglementare semnificative, și de a permite atât UE, cât și Canadei să se bazeze reciproc pe sistemele lor de certificare.
<P>
Acest acord ar trebui să genereze economii pentru companiile aviatice europene și canadiene grație unor proceduri mai scurte și mai simple, deci mai puțin costisitoare, de omologare a produselor și de recunoaștere reciprocă a rezultatelor certificării. Potrivit raportoarei, acordul ar putea, de asemenea, să sporească siguranța deoarece autoritățile de reglementare și de aplicare se vor axa tot mai mult pe cooperare în toate aspectele legate de certificare, inspecții și aplicare, în vederea asigurării celui mai înalt nivel posibil de siguranță atât în domeniul transportului de pasageri, cât și în cel al transportului de mărfuri.
<SPEAKER ID="334" NAME="Monika Flašíková Beňová" AFFILIATION="S&amp;D">
în scris. - (SK) Recomandarea se aplică Acordului privind siguranța semnat în numele Comunității Europene în luna mai 2009. Din perspectiva încheierii Acordului privind siguranța aviației civile, care completează Acordul privind transporturile aeriene, Canada a fost în mod corespunzător privită ca o prioritate, deoarece atât ​în ​Europa, cât și în Canada există producători de aeronave, motoare și sisteme electronice de bord, care sunt lideri pe piața mondială. La fel ca în cazul Acordului privind siguranța aeriană încheiat cu SUA, principalul obiectiv a fost de a reduce la minimum duplicarea evaluărilor, testelor și controalelor și de a permite UE și Canadei să se bazeze reciproc pe sistemele lor de certificare. Prin urmare, acordul urmează în general structura acordurilor bilaterale existente privind siguranța aviației civile încheiate între statele membre și Canada. Acesta stabilește obligații și oferă metode de cooperare bazate pe încredere reciprocă în sistemele celeilalte părți și pe compararea diferențelor de reglementare. Companiile europene și canadiene vor economisi milioane de euro pe an grație procedurilor mai scurte, mai simple și mai puțin costisitoare, de omologare a produselor și de recunoaștere reciprocă a rezultatelor certificării. De asemenea, acestea vor aduce beneficii și companiilor aeriene, reprezentând un progres major în stabilirea de standarde internaționale în domeniul siguranței aviației civile. Prin urmare, consider că este corect ca Parlamentul să aprobe încheierea acordului deoarece acesta va spori competitivitatea piețelor canadiene și europene, dar și siguranța acestora.
<SPEAKER ID="335" NAME="Lorenzo Fontana" AFFILIATION="EFD">
în scris. - (IT) Recomandarea în cauză se referă la Acordul din 6 mai 2009 privind siguranța aviației civile. Având în vedere climatul de colaborare din cadrul acordului, îmi confirm votul în favoarea acestui acord.
<SPEAKER ID="335" NAME="Juozas Imbrasas" AFFILIATION="EFD">
în scris. - (LT) Salut acest document deoarece obiectivele-cheie stabilite în directivele de negociere au fost de a reduce la minimum duplicarea evaluărilor, testelor și controalelor (cu excepția situației în care acestea reflectă diferențe de reglementare semnificative) și de a permite UE și Canadei să se bazeze reciproc pe sistemele lor de certificare. Acest lucru s-ar realiza prin apropierea treptată a celor două ansambluri de cerințe și procese normative, prin consultări periodice între părți pentru a se verifica dacă organismele de reglementare implicate în punerea în aplicare a acordului sunt în continuare adecvate și capabile să îndeplinească acest rol și prin înființarea unui comitet mixt care să propună soluții la orice problemă apărută ca urmare a punerii în aplicare. Pentru a menține încrederea în sistemele celeilalte părți, acordul prevede realizarea de inspecții comune, investigații, schimburi de date privind siguranța (inspecții ale aeronavelor și informații legate de accidente), precum și o cooperare sporită în domeniul reglementării și consultări la nivel tehnic în vederea soluționării problemelor înainte ca acestea să genereze dispute. Acordul prevede crearea unui comitet mixt și a unor subcomitete în domenii precum certificarea navigabilității și a întreținerii. În plus, există măsuri de salvgardare riguroase care ar permite în ultimă instanță fiecărei părți să suspende recunoașterea rezultatelor obținute de cealaltă autoritate competentă sau să rezilieze acordul integral sau parțial. Cu toate acestea, întregul sistem de consultări, comitete și subcomitete este menit să asigure că orice divergențe sunt soluționate cu mult timp înainte de a se ajunge la această etapă.
<SPEAKER ID="336" NAME="Clemente Mastella" LANGUAGE="IT">
Acordul 2009 privind siguranța aviației civile reprezintă un prim pas către stabilirea unui spațiu aerian complet deschis între UE și Canada. Pentru a menține încrederea în sistemele celeilalte părți, acordul prevede realizarea de inspecții comune, investigații, schimburi de date privind siguranța, precum și o cooperare sporită în domeniul reglementării și consultări la nivel tehnic în vederea soluționării problemelor înainte ca acestea să genereze "dispute”.
<P>
Mai mult, crearea unui comitet mixt și a unor subcomitete va permite companiilor europene și canadiene să economisească milioane de euro pe an grație recunoașterii reciproce a rezultatelor certificării. Autoritatea importatoare va putea emite propriul certificat pentru produsul aeronautic, piesa de schimb sau echipament fără o duplicare a evaluărilor efectuate de autoritatea exportatoare.
<P>
Companiile aeriene, de asemenea, vor culege beneficiile acordului în măsura în care acesta prevede utilizarea unităților de reparație și de întreținere ale celeilalte părți. Acordul nu numai că va face piețele din Canada și Europa mai competitive, ci va consolida, de asemenea, securitatea globală.
<P>
În final, considerăm că acest acord este important pentru faptul că stabilește standarde internaționale pentru siguranța aviației civile și ar trebui să reprezinte un punct de plecare pentru viitoarele negocieri cu alți producători importanți de aeronave.
<SPEAKER ID="336" NAME="Alexander Mirsky" AFFILIATION="S&amp;D">
în scris. - Acest acord este cel mai ambițios acord privind transportul aerian dintre UE și un partener mondial important. Acordul nu doar va crește competitivitatea piețelor europene și canadiene, ci va spori și siguranța acestora, dat fiind faptul că autoritățile de reglementare și de aplicare se vor axa tot mai mult pe cooperare în toate aspectele legate de certificare, inspecții și aplicare, în vederea asigurării celui mai înalt nivel posibil de siguranță atât în domeniul transportului de pasageri, cât și în cel al transportului de mărfuri. Acordul reprezintă un pas important către stabilirea unor standarde internaționale în domeniul siguranței aviației civile și ar trebui să constituie punctul de pornire pentru toate negocierile viitoare cu alți mari producători de aeronave și echipamente. O sprijin pe dna Silvia-Adriana Țicău.
<SPEAKER ID="337" NAME="Andreas Mölzer" AFFILIATION="NI">
în scris. - (DE) Acordul dintre UE și Canada privind siguranța aviației civile, care este o completare a Acordului privind transporturile aeriene cu Canada, vizează să elimine barierele de natură tehnică din calea comerțului. În esență, scopul este de a reduce la minimum duplicarea evaluărilor, a testelor și a controalelor, în măsura în care acest lucru este posibil, și de a permite certificarea uniformă. Se va stabili un comitet mixt care să găsească soluții la problemele care apar în timpul punerii în aplicare. Colaborarea și recunoașterea reciprocă a certificării se vor aplica în domeniile navigabilității și întreținerii. În viitor, există posibilitatea unei recunoașteri reciproce nelimitate. În plus față de comisia mixtă, care va aborda problemele practice și disputele, există, de asemenea, planuri pentru inspecții comune, investigații, precum și pentru schimbul de date privind siguranța. Este de salutat faptul că măsurile de salvgardare riguroase vor permite ca recunoașterea rezultatelor obținute de cealaltă autoritate competentă să fie suspendată sau ca acordul să fie reziliat, dacă acest lucru va fi necesar.
<P>
Acordul ar trebui să fie sprijinit cu condiția ca procedurile de omologare a produselor să devină mai scurte și mai simple, fără a compromite standardele de siguranță.
<SPEAKER ID="337" NAME="Franz Obermayr" AFFILIATION="NI">
în scris. - (DE) Această recomandare abordează Acordul privind siguranța aviației civile, semnat la 6 mai 2009 în numele a ceea ce pe atunci era Comunitatea Europeană. În prezent, doar șase state membre au încheiat cu Canada acorduri bilaterale privind certificarea produselor. Acestea vor deveni caduce atunci când va intra în vigoare Acordul privind siguranța aviației civile dintre UE și Canada. Măsurile de salvgardare riguroase permit suspendarea recunoașterii rezultatelor obținute de cealaltă autoritate competentă sau rezilierea acordului în cazul în care acest lucru ar fi necesar. Este posibil ca acordul să fie reziliat integral sau parțial. Acordul trebuie sprijinit cu condiția ca procedurile de omologare a produselor să devină mai scurte și mai simple, fără a compromite standardele de siguranță.
<SPEAKER ID="337" NAME="Rolandas Paksas" AFFILIATION="EFD">
în scris. - (LT) Un acord privind siguranța aviației civile între Comunitatea Europeană și Canada are, fără îndoială, beneficii pentru ambele părți. Ar trebui menționat faptul că cei mai importanți producători de tehnologie în domeniul aviației se găsesc în UE și în Canada. Pentru ambele părți, nivelul schimburilor comerciale și al exporturilor în acest domeniu este enorm. Pentru a obține o cooperare eficientă în domeniul siguranței aviației, este esențial să se asigure că sistemele de certificare îndeplinesc cerințele ambelor părți. Sunt mulțumit de faptul că, în timpul negocierilor, s-a ajuns la un acord în ceea ce privește reducerea la minimum a duplicării evaluărilor, testelor și controalelor. Consider că este recomandabil să i se dea autorității importatoare dreptul de a emite propriul certificat pentru produsul aeronautic, prevenind astfel duplicarea evaluărilor efectuate de autoritatea exportatoare. Recunoașterea reciprocă în domeniul navigabilității, întreținerii și autorizării întreținerii demonstrează încrederea reciprocă în sistemele părților. Acest acord va facilita îmbunătățirea cooperării între organismele de reglementare ale celor două părți în toate aspectele legate de certificare, inspecții, aplicare și consultare. Desfășurarea de inspecții și investigații comune, precum și schimbul de date privind siguranța vor asigura cel mai înalt nivel de siguranță pentru transportul aerian de pasageri și pentru cel de mărfuri. Ar trebui menționat faptul că, prin intrarea în vigoare a acestui acord, procedurile de omologare și de autorizare a produselor vor deveni mai flexibile, mai scurte și mai puțin costisitoare. Acest acord va reduce cheltuielile pentru companiile din acest sector.
<SPEAKER ID="337" NAME="Alfredo Pallone" LANGUAGE="IT">
Am votat în favoarea încheierii Acordului privind siguranța aviației civile între Comunitatea Europeană și Canada deoarece consider că acesta reprezintă un avantaj clar pentru Uniunea Europeană în măsura în care acesta stabilește recunoașterea reciprocă a documentației furnizate în toate sectoarele relevante pentru aviație în toate statele membre. Acordul prevede inspecții comune, investigații, schimbul de date privind siguranța, o cooperare și consultări sporite la nivel tehnic. Încrederea reciprocă în sistemele de certificare ale celeilalte părți consolidează securitatea sistemului, economisește timp, care altfel s-ar pierde prin duplicarea tuturor evaluărilor desfășurate de autoritatea exportatoare și garantează beneficii pentru companiile aeriene grație posibilității de a utiliza unitățile de reparație și de întreținere ale celeilalte părți. Toate acestea vor spori competitivitatea și siguranța piețelor aviatice.
<SPEAKER ID="337" NAME="Maria do Céu Patrão Neves" LANGUAGE="PT">
Am votat în favoarea acestui raport referitor la propunerea de decizie a Consiliului privind încheierea unui acord privind siguranța aviației civile între Comunitatea Europeană și Canada. Similar cu acordul comparabil privind siguranța aeriană încheiat cu Statele Unite, obiectivele principale stabilite în directivele de negociere au fost de a reduce la minimum duplicarea evaluărilor, testelor și controalelor și de a permite UE și Canadei să se bazeze reciproc pe sistemele lor de certificare. Acest lucru s-ar realiza prin apropierea treptată a celor două ansambluri de cerințe și procese normative și prin consultări periodice între părți pentru a se verifica dacă organismele de reglementare implicate în punerea în aplicare a acordului sunt în continuare adecvate și capabile să îndeplinească acest rol. Aceste măsuri ar putea avea drept rezult economisirea a milioane de euro pe an de către companiile europene și canadiene grație unor proceduri mai scurte și mai simple, deci mai puțin costisitoare, de omologare a produselor. Recunoașterea reciprocă a rezultatelor certificării reprezintă un avantaj masiv pentru UE, având în vedere faptul că se va institui recunoașterea reciprocă a rezultatelor certificării în toate domeniile navigabilității pentru toate statele membre.
<SPEAKER ID="338" NAME="Aldo Patriciello" LANGUAGE="IT">
Obiectivele-cheie în acest caz sunt de a permite UE și Canadei să se bazeze reciproc pe sistemele lor de certificare. Acest lucru s-ar realiza prin apropierea treptată a celor două ansambluri de cerințe și procese normative, prin consultări periodice între părți pentru a se verifica dacă organismele de reglementare implicate în punerea în aplicare a acordului sunt în continuare adecvate și capabile să îndeplinească acest rol și prin înființarea unui comitet mixt care să propună soluții la orice problemă apărută ca urmare a punerii în aplicare a acestuia. Acordul urmează în linii mari structura acordurilor bilaterale existente privind siguranța aviației (BASA) dintre statele membre și Canada. Acordul se bazează pe încrederea reciprocă în sistemele părților și pe compararea diferențelor de reglementare. Prin urmare, acesta stabilește obligații și oferă metode de cooperare astfel încât autoritatea importatoare să poată emite propriul certificat pentru produsele aeronautice, piese de schimb sau echipamente fără o duplicare a evaluărilor efectuate de autoritatea exportatoare. Pentru ca piețele canadiene și europene să devină mai competitive și mai sigure și pentru ca procedurile de omologare a produselor să devină mai scurte și mai simple, votez în favoarea propunerii în cauză.
<SPEAKER ID="339" NAME="Zuzana Roithová" AFFILIATION="PPE">
, în scris. - (CS) Nu am rezerve majore în ceea ce privește acordul UE-Canada privind siguranța aviației civile. Totuși, m-am abținut de la vot. Motivul pentru care m-am abținut se referă la situația nerezolvată în relația dintre UE, Republica Cehă și Canada în ceea ce privește eliminarea obligativității vizelor impuse unilateral pentru cetățenii Republicii Cehe. Am avertizat în repetate rânduri că Parlamentul Republicii Cehe va bloca ratificarea acordului în domeniul aviației din aceleași motive. Aș dori să invit Comisia să abordeze în cele din urmă această problemă cu toată seriozitatea. Atitudinea lipsită de entuziasm a dnei comisar Malmström este motivul pentru care situația rămâne nerezolvată după doi ani și care a contribuit la deteriorarea relațiilor dintre Republica Cehă și Canada.
<SPEAKER ID="340" NAME="Raül Romeva i Rueda" AFFILIATION="Verts/ALE">
în scris. - Am votat pentru. Această recomandare abordează Acordul privind siguranța care a fost semnat la 6 mai 2009 în numele a ceea ce pe atunci era Comunitatea Europeană. Acordul privind transportul aerian dintre UE și Canada, semnat la 17-18 decembrie 2009 și care va stabili în cele din urmă un spațiu aerian complet deschis între UE și Canada, va face obiectul unei recomandări separate. În momentul de față, doar șase state membre au încheiat acorduri bilaterale cu Canada privind certificarea produselor. Acestea vor deveni caduce atunci când va intra în vigoare Acordul privind siguranța aviației civile dintre UE și Canada ("acordul”). Întrucât eliminarea barierelor de natură tehnică din calea comerțului cu bunuri intră în competența exclusivă a Uniunii, acordul poate fi încheiat printr-o decizie a Consiliului. Spre deosebire de Acordul privind transportul aerian, acesta nu face obiectul aplicării cu titlu provizoriu și nu trebuie să fie ratificat de statele membre. Canada a fost considerată în mod justificat drept o prioritate la încheierea unui acord privind siguranța aeriană care să vină în completarea Acordului privind transporturile aeriene, deoarece atât în Europa, cât și în Canada există producători de aeronave, motoare și sisteme electronice de bord care sunt lideri mondiali. Exporturile combinate de tehnologie în domeniul aviației civile depășesc valoarea de 50 de miliarde de euro, în timp ce comerțul total canadian și european de aeronave, nave spațiale și piese de schimb s-a ridicat la o sumă de peste 49 de miliarde de euro în 2008.
<SPEAKER ID="340" NAME="Nuno Teixeira" LANGUAGE="PT">
Acest acord privind siguranța aviației civile, încheiat între UE și Canada, urmărește acordul orizontal adoptat deja de Parlamentul European în martie 2011. Canada este o țară strategică în acest domeniu pentru statele membre ale UE, deoarece ambele părți sunt lideri mondiali în producția de aeronave, motoare și sisteme electronice de bord; în prezent, Canada este, de asemenea, cel de-al unsprezecelea partener comercial important al UE. Obiectivele prezentului acord se concentrează asupra facilitării comerțului cu bunuri și servicii prin eliminarea barierelor tehnice, precum și asupra reducerii duplicării evaluărilor, testelor și controalelor de reglementare în domeniul navigabilității prin punerea în aplicare a principiului reciprocității. Crearea unui spațiu aerian deschis va aduce beneficii economice ambelor părți. Simplificarea sporită și reducerea costurilor administrative pentru companiile europene și canadiene va crește competitivitatea economică și siguranța transportului de pasageri. În calitate de membru supleant al Comisiei pentru transport și turism, am votat în favoarea acestui raport, dar aș dori să subliniez din nou faptul că Parlamentul ar trebui să își asume noi responsabilități consacrate în Tratatul de la Lisabona și să fie informat în toate etapele procesului de negociere a acordurilor internaționale.
<SPEAKER ID="341" NAME="Angelika Werthmann" AFFILIATION="NI">
în scris. - (DE) Acordul intenționează să reducă la minimum evaluările, testele și controalele, permițând ambelor părți să utilizeze sistemele de certificare ale celeilalte părți. Această încredere reciprocă în sistemul utilizat de partea contractantă se bazează pe apropierea cerințelor și a proceselor normative, precum și pe consultări periodice între părți și înființarea unui comitet mixt. Întrucât procedurile de omologare a produselor vor fi mai scurte și mai eficiente în ceea ce privește costurile, companiile din acest sector vor economisi milioane în fiecare an și vor putea să își sporească, de asemenea, competitivitatea. Acordul va spori competitivitatea și siguranța pieței deoarece autorităților de punere în aplicare li se va solicita să coopereze mai intens.
<SPEAKER ID="342" NAME="Luís Paulo Alves" LANGUAGE="PT">
Acest raport constată că o disciplină financiară sănătoasă și transparență în alocarea fondurilor sunt condiții prealabile esențiale pentru atingerea obiectivelor globale ale politicii de coeziune, contribuind la creșterea responsabilității în ceea ce privește obiectivele strategice. Eforturi suplimentare sunt necesare pentru a evita întârzierile excesive și pentru a îmbunătăți performanța punerii în aplicare.
<P>
De asemenea, aș dori să subliniez necesitatea creșterii sinergiilor cu alte instrumente de politică. Politica de coeziune ar trebui să ajute în continuare regiunile cele mai sărace să recupereze decalajele și să își adapteze obiectivele la provocările prezente și viitoare, oferind o creștere inteligentă, durabilă și incluzivă în conformitate cu strategia Europa 2020.
<SPEAKER ID="342" NAME="Roberta Angelilli" LANGUAGE="IT">
Politica de coeziune are în prezent un potențial mai mare decât a avut anterior și acest lucru nu ar trebui subestimat; aceasta poate aduce îmbunătățiri în regiunile mai puțin dezvoltate caracterizate prin dezavantaje naturale sau geografice permanente. A lăsa neutilizate sau a risipi inutil resursele disponibile ar fi o rușine teribilă și, prin urmare, este corect să se adopte de urgență o abordare orientată spre rezultat prin stabilirea unor obiective și a unor indicatori specifici clari și măsurabili. Primul pas, care ar trebui să se aplice tuturor resurselor comunitare, este de a simplifica procedurile și de a face alocarea de fonduri mai flexibilă, prin reducerea barierelor birocratice, a costurilor administrative excesive și a altor obstacole care împiedică obiectivele politicii în ceea ce privește ocuparea forței de muncă și lupta împotriva sărăciei. Să nu uităm că politica de coeziune constituie un mecanism pe termen lung; prin urmare, a lucra pe o bază solidă, a stabili obiective exacte și a aloca în mod clar competențe la fiecare nivel al guvernanței sunt factori de progres care vor genera rezultate vizibile doar în a doua parte a perioadei de programare.
<SPEAKER ID="343" NAME="Elena Oana Antonescu" AFFILIATION="PPE">
în scris. - Realizarea coeziunii sociale, economice și teritoriale este unul din obiectivele importante ale proiectului european, o țintă pe care toate țările membre și le-au propus în cadrul procesului de integrare europeană. Tocmai de aceea, consider că procesul de finanțare a proiectelor de coeziune trebuie să se bazeze pe o disciplină financiară riguroasă, implementarea în domenii strategice și, nu în ultimul rând, pe principiul bunei guvernanțe. Scopul este reducerea disparităților la nivelul regiunilor europene. Pentru a atinge, însă, acest deziderat, trebuie simplificată întreaga schemă de punere în aplicare a acestei politici. Fondurile trebuie utilizate și cred că trebuie să depășim cel mai mare inamic al înghețării sau stagnării acestui tip de proiecte: excesul de birocrație europeană. Nu trebuie să confundăm birocrația cu transparența. Pentru că nu orice înscris pe o hârtie și orice aprobare înregistrată într-un dosar contribuie la caracterul transparent al proiectelor de coeziune.
<P>
Discrepanțele dintre regiunile europene s-au realizat în perioade mari de timp. Subscriu la propunerea raportului ca, pentru a reduce aceste inegalități și pentru a eficientiza integrarea europeană a tuturor statelor membre, să reducem perioada necesară pentru aprobarea finanțărilor, să micșorăm birocrația și, odată cu ea, toate regulile și procedurile care, în loc să ajute politica de coeziune a Uniunii Europene, o îngreunează inutil.
<SPEAKER ID="343" NAME="Sophie Auconie" LANGUAGE="FR">
Raportul de punere în aplicare elaborat de colegul meu, dl Mikolášik prezintă un istoric excelent al realizărilor politicii de coeziune în perioada financiară 2007-2013. Acesta demonstrează că această politică este utilă deoarece contribuția sa la atingerea obiectivelor de coeziune economică, socială și teritorială în Uniunea Europeană nu poate fi negată. În cele din urmă, aș dori să subliniez că adoptarea acestui raport vine într-un moment ideal deoarece a îmbogățit dezbaterea cu privire la viitorul politicii de coeziune (2014-2020). Într-adevăr, Comisia Europeană va publica în curând propunerile sale cu privire la actualizarea și, prin urmare, îmbunătățirea acestei politici.
<SPEAKER ID="343" NAME="Jean-Luc Bennahmias" LANGUAGE="FR">
Votul în favoarea pachetului de "coeziune” transmite un mesaj clar în ceea ce privește dorința noastră de a avea o politică de coeziune care arată solidaritate și care să fie eficientă și ambițioasă deoarece rămâne una dintre cele mai importante politici europene. Într-adevăr, într-o perioadă în care criza mondială a înrăutățit situația socio-economică a numeroase regiuni și în care dezbatem deja o nouă politică de coeziune, este esențial ca Parlamentul European să sublinieze faptul că se opune oricărei încercări de a naționaliza politica de coeziune sau de a o face mai sectorială. În acest raport, în special, care încearcă să evalueze punerea în aplicare a programelor, Parlamentul European a efectuat o evaluare și a subliniat succesele, dificultățile și posibilele soluții. Acest lucru va fi de mare ajutor în următoarele luni, atunci când Uniunea Europeană va introduce din 2013 o nouă politică de coeziune care va trebui să remedieze deficiențele politicii actuale. În special, va fi important să se simplifice și să se accelereze procedurile de alocare mai ales în favoarea IMM-urilor și să se încurajeze finanțarea prin fonduri multiple și finanțare încrucișată. Prin urmare, am votat în favoarea acestui raport, așa cum am făcut și în cazul celorlalte trei, pentru a-mi exprima din nou angajamentul față de această politică fundamentală solicitând totodată anumite modificări care au devenit necesare pentru a face față noilor provocări.
<SPEAKER ID="344" NAME="Sergio Berlato" LANGUAGE="IT">
Statele membre, astfel cum demonstrează faptele și cifrele publicate în rapoartele naționale, înregistrează progrese în realizarea obiectivelor politicii de coeziune, în ciuda faptului că s-a observat o eterogeneitate intrinsecă la nivelul statelor și al regiunilor. În plus, vă reamintesc faptul că politica de coeziune constituie un mecanism pe termen lung și că majoritatea rezultatelor vor deveni vizibile doar mai târziu în perioada de programare. În opinia mea, condițiile prealabile fundamentale pentru atingerea obiectivelor generale ale politicii de coeziune sunt reprezentate de o disciplină financiară sănătoasă și, mai presus de toate, de transparență în alocarea fondurilor. Aspectul referitor la arhitectura viitoarei politici de coeziune pentru perioada 2014-2020 se va afla în centrul dezbaterii politice în anii următori. În contextul negocierilor pentru viitoarea perioadă de programare, consider că o politică regională solidă și bine finanțată a UE este o condiție esențială pentru atingerea coeziunii sociale, economice și teritoriale în UE. Prin urmare, fondurile destinate politicii de coeziune în următoarea perioadă de programare nu ar trebui să facă obiectul unor reduceri. În plus, pentru a evita scenariile în care fondurile rămân neutilizate din cauza unor reglementări și proceduri excesiv de complicate, este esențial ca gestionarea și punerea în aplicare a politicii de coeziune să fie simplificată.
<SPEAKER ID="345" NAME="Mara Bizzotto" LANGUAGE="IT">
Această propunere de rezoluție a Parlamentului European referitoare la raportul pentru anul 2010 privind punerea în aplicare a programelor politicii de coeziune pentru perioada 2007-2013 cuprinde aspecte care sunt contrare principiilor poziției noastre politice și, prin urmare, nu poate fi sprijinită. În special, propunerea solicită îmbunătățirea și facilitarea serviciilor pentru comunitățile de romi care sunt definite de propunere ca fiind comunități "marginalizate”. Lega Nord a subliniat întotdeauna că minoritatea romă nu poate fi considerată victimă a niciunui fel de "marginalizare” socială deoarece această minoritate este cea care refuză să se integreze în societatea noastră. Prin urmare, consider că această propunere, care îi consideră pe romi victime ale marginalizării și care solicită un tratament privilegiat pentru aceștia pe baza acestei presupuse marginalizări, nu poate fi aprobată. Prin urmare, votul meu este împotrivă.
<SPEAKER ID="345" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport deoarece politica de coeziune continuă să își demonstreze relevanța contribuind la îmbunătățirea mediului socio-economic. În plus, politica de coeziune vizează să reducă discrepanțele dintre nivelurile de dezvoltare ale diferitelor regiuni europene, înlesnește eforturile de modernizare și de creștere durabilă și demonstrează solidaritatea europeană. Ca atare, această politică s-a dovedit a fi esențială pentru progresul integrării europene, stabilind totodată sinergii între numeroase politici europene. În mod evident, regiunile europene încă se confruntă cu disparități frapante în domeniul economic, social și în cel al mediului. Unele dintre acestea reprezintă consecințe ale ultimelor două extinderi, în timp ce altele au fost accentuate de efectele directe ale crizei economice și financiare mondiale. Statele membre au primit pozitiv noile cerințe și înregistrează progrese în realizarea obiectivelor politicii de coeziune, după cum demonstrează faptele și cifrele prezentate în rapoartele naționale - însă cu o eterogeneitate intrinsecă la nivelul statelor și al regiunilor. Ținând seama de faptul că Fondul social european (FSE) este un instrument de bază pentru combaterea sărăciei, a excluziunii sociale, a șomajului, a inegalităților dintre femei și bărbați, a discriminării sociale (la adresa persoanelor cu handicap, migranților, persoanelor mai în vârstă etc.) prin incluziune profesională, Parlamentul European invită Comisia să consolideze potențialul și autonomia financiară a FSE. În plus, ar trebui să simplificăm gestionarea proiectelor, să armonizăm și să îmbunătățim procedurile și controlul și să ameliorăm monitorizarea dosarelor în curs.
<SPEAKER ID="346" NAME="Vito Bonsignore" LANGUAGE="IT">
Politica de coeziune reprezintă unul dintre obiectivele strategiei Europa 2020 și din acest motiv este necesar să se acorde o atenție mai mare coordonării activităților dintre UE și statele membre care depind de acest sector. Prin urmare, am votat în favoarea acestui document. Criza economică, precum și reforma politicii pentru perioada 2007-2013 au încetinit activitatea în Europa. În scopul de a beneficia pe deplin de potențialul oferit de politica de coeziune, astfel cum a ilustrat raportorul în mod clar, este necesar să se asume într-un mod mai hotărât angajamentul de a reduce decalajele dintre regiunile foarte dezvoltate ale UE și cele mai puțin dezvoltate. Urmărirea acestui obiectiv, în opinia mea, este posibilă prin sporirea fondurilor destinate politicii de coeziune și prin facilitatea unui control mai strict asupra aprobării proiectelor și asupra metodelor de investiții.
<SPEAKER ID="347" NAME="Philip Bradbourn" AFFILIATION="ECR">
în scris. - Cu privire la rapoartele Pieper, Sanchez-Schmid, Stavrakakis, Vlasak și Mikolasik: deputații conservatori din PE au ales să respingă aceste rapoarte referitoare la viitoarea direcție a politicii de coeziune, cu excepția raportului Vlasak în cazul căruia ne-am abținut. Acest lucru a fost determinat de o serie de motive fundamentale: considerăm că, într-o perioadă în care consolidarea fiscală este în curs în statele membre, este complet inacceptabil ca bugetul mare de coeziune al UE să rămână neatins de aceste eforturi. În general, aceste rapoarte nu reușesc să răspundă la preocupările conservatorilor cu privire la gestionarea politicii de coeziune a UE într-un mod semnificativ. Aceste rapoarte resping orice încercări de a permite statelor membre mai bogate să își finanțeze propria dezvoltare regională și împiedică apariția unei politici de coeziune mai mici, mai eficiente și mai orientate către regiunile mai sărace ale Europei. În schimb, noi instrumente de birocrație, cum ar fi entitățile macroregionale, sunt propuse și statul-națiune este din nou subminat de o trecere hotărâtoare la regionalism. Această perioadă de austeritate oferă oportunitatea ca UE să cheltuiască mai puțin în cazul priorităților vechi și ineficiente. Aceste rapoarte se îndreaptă într-o direcție complet greșită.
<SPEAKER ID="347" NAME="David Casa" AFFILIATION="PPE">
în scris. - Dosarele care analizează eficiența cu care legislația UE a fost transpusă în cadrul statelor membre sunt de o importanță crucială. Sunt de acord cu concluziile raportorului mai ales cu cele referitoare la importanța IMM-urilor pentru economiile europene și nevoia de a facilita accesul la finanțare, precum și nevoia de a încuraja mai mult IMM-urile să stimuleze inovarea, crescând astfel competitivitatea. Din aceste motive, printre altele, am decis să votez în favoarea acestui document.
<SPEAKER ID="347" NAME="Christine De Veyrac" LANGUAGE="FR">
În contextul crizei actuale cu care se confruntă Uniunea Europeană, politica de coeziune recent introdusă este una dintre modalitățile eficiente de a relansa economia UE. Raportul Mikolášik privind punerea în aplicare a programelor politicii de coeziune pentru perioada 2007-2013, pe care îl sprijin, constituie, în acest sens, o contribuție utilă la redefinirea obiectivelor unei astfel de politici. Solicitând proceduri simplificate, îmbunătățite și transparente de alocare a ajutorului în cadrul strategiei Europa 2020, acest raport încearcă să stimuleze programele europene de coeziune pentru a aborda sarcinile administrative, acestea din urmă fiind motivul pentru care majoritatea fondurilor alocate sunt în prezent blocate.
<SPEAKER ID="347" NAME="Edite Estrela" LANGUAGE="PT">
Am votat în favoarea raportului privind punerea în aplicare a programelor politicii de coeziune pentru perioada 2007-2013, deoarece consider că este necesară adaptarea politicii de coeziune la provocările cu care se confruntă regiunile europene, sprijinind creșterea inteligentă, durabilă și incluzivă.
<SPEAKER ID="347" NAME="Diogo Feio" LANGUAGE="PT">
Politica de coeziune rămâne unul dintre cei mai importanți piloni ai politicii UE deoarece această politică este fundamentală pentru realizarea obiectivelor strategiei Europa 2020. Din acest motiv, politica de coeziune ar trebui să sprijine în continuare în mod ferm toate regiunile europene, contribuind la o creștere inteligentă, durabilă și incluzivă.
<P>
Într-o perioadă în care Europa se confruntă cu o criză economică, financiară și socială fără precedent, care afectează în special anumite regiuni care erau deja mai slabe, este esențial pentru viitorul nostru ca politica de coeziune să continue să joace rolul său fundamental în cadrul dezvoltării echilibrate și durabile.
<SPEAKER ID="347" NAME="José Manuel Fernandes" LANGUAGE="PT">
Acest document, pentru care este raportor dl Mikolášik, urmărește comunicarea Comisiei intitulată "Politica de coeziune: raport strategic pentru anul 2010 privind punerea în aplicare a programelor pentru perioada 2007-2013”. Aceasta este prima evaluare riguroasă a punerii în aplicare a 450 de programe operaționale adoptate de către Comisie. Politica de coeziune a UE face parte din cadrul european de solidaritate care cuprinde 27 de state membre și cele 271 de regiuni ale acestora și vizează să elimine disparitățile economice și sociale existente în cadrul UE.
<P>
Acest raport are o importanță și mai mare având în vedere criza economică și financiară cu care se confruntă Europa, așadar, ar trebui să existe un instrument de realocare și maximizare a fondurilor de coeziune. Într-adevăr, având în vedere rata scăzută de punere în aplicare, este necesar să se creeze mecanisme care să permită celor mai defavorizate state membre să utilizeze fondurile care le-au fost alocate sau acestea riscă să fie obligate să returneze fondurile Uniunii care le va redistribui țărilor mai bogate. Salut adoptarea acestui raport pentru care am votat nu numai datorită soluțiilor pe care le propune, ci și datorită structurii pe care o sugerează pentru viitoarea politică de coeziune.
<SPEAKER ID="348" NAME="João Ferreira" LANGUAGE="PT">
Acest raport recunoaște problemele existente în cadrul politicii de coeziune, începând cu încheierea cu întârziere a negocierilor pentru cadrul financiar multianual (CFM) și pentru pachetul legislativ al politicii, ceea ce duce la finalizarea cu întârziere a strategiilor naționale și a programelor operaționale. Acești factori sunt reprezentați de insuficiența fondurilor alocate pentru perioada 2007-2013, luând în considerare în special extinderea UE, și de utilizarea a doar 27,1 % din resursele disponibile în perioada actuală, precum și de continuarea cofinanțării naționale și a sarcinilor administrative. Această situație pune în evidență unele dintre erorile și vulnerabilitățile politicii de coeziune pe care le-am denunțat întotdeauna.
<P>
Țări precum Portugalia se îndepărtează tot mai mult de dezvoltarea economică și socială promisă care le-ar apropia mai mult de media UE. Cofinanțarea națională continuă să fie un obstacol pentru accesarea de fonduri, în special pentru țări cu economii mai slabe care continuă să vadă cum mai multe milioane de euro sunt returnate în țările care beneficiază cel mai mult de politicile principale ale UE, mai exact uniunea economică și monetară și piața internă. Acest lucru mai degrabă crește disparitățile dintre aceste țări decât să le reducă.
<SPEAKER ID="349" NAME="Ilda Figueiredo" LANGUAGE="PT">
Acest raport recunoaște problemele existente în cadrul politicii de coeziune, cum ar fi încheierea cu întârziere a negocierilor pentru cadrul financiar multianual și pentru pachetul legislativ al politicii, ceea ce duce la finalizarea cu întârziere a strategiilor naționale și a programelor operaționale, insuficiența fondurilor prevăzute pentru perioada 2007-2013, luând în considerare în special extinderea UE și utilizarea a doar 27,1 % din resursele disponibile în perioada actuală, precum și continuarea cofinanțării naționale și a sarcinilor birocratice. Acest lucru pune în evidență erorile și vulnerabilitățile politicii de coeziune pe care le-am denunțat întotdeauna.
<P>
Țări precum Portugalia se îndepărtează tot mai mult de dezvoltarea economică și socială promisă care le-ar apropia mai mult de media UE. Toate acestea sunt exacerbate de politicile-cheie ale UE, în special uniunea economică și monetară, concurența pe piața internă și liberalizarea comerțului internațional, printre alte aspecte.
<SPEAKER ID="350" NAME="Monika Flašíková Beňová" AFFILIATION="S&amp;D">
în scris. - (SK) Rapoartele privind punerea în aplicare analizează transpunerea reglementărilor UE în legislația națională și aplicarea acestora în statele membre. În cazul politicii de coeziune, cadrul legislativ constă în regulamente care se aplică direct. Comunicarea Comisiei intitulată "Politica de coeziune: raport strategic pentru anul 2010 privind punerea în aplicare a programelor pentru perioada 2007-2013” analizează, prin urmare, dacă statele membre au aplicat în mod corespunzător legislația, precum și modul în care statele membre au înțeles orientările strategice comunitare și le-au gestionat în punerea în aplicare a cadrelor strategice naționale de referință și a programelor operaționale. Politica de coeziune își dovedește importanța, având o contribuție considerabilă la îmbunătățirea mediului socio-economic. Statele membre înregistrează progrese în realizarea obiectivelor politicii de coeziune, după cum demonstrează faptele și datele prezentate în rapoartele naționale. Totuși, condițiile prealabile esențiale pentru realizarea obiectivelor generale ale politicii de coeziune constau, desigur, în existența unei discipline financiare sănătoase și în asigurarea transparenței alocării fondurilor. Prezentarea rapoartelor strategice, ca instrument nou, ar putea fi o contribuție semnificativă la creșterea responsabilității în atingerea obiectivelor de politică. De asemenea, măsurile care conduc la simplificarea gestionării și a punerii în aplicare a politicii de coeziune sunt în continuare foarte dorite și justificate pentru a atinge obiectivele acestei politici și, astfel, pentru a contribui la solidaritatea europeană.
<SPEAKER ID="351" NAME="Adam Gierek" LANGUAGE="PL">
Am votat în favoarea acestui raport deoarece, în ciuda problemelor legate de utilizarea resurselor primite din Fondul de coeziune, actuala politică de coeziune ar trebui să fie urmărită în continuare în mod consecvent având în vedere obiectivul său pe termen lung. Coeziunea Uniunii înseamnă utilizarea eficientă a potențialului regiunilor nedezvoltate din punct de vedere economic și creștere prin utilizarea efectului de scară în întreaga Uniune. Prin urmare, trebuie să se acorde atenție investițiilor în infrastructura de comunicații, care va facilita funcționarea pieței unice, precum și ecologiei. În noua perspectivă financiară, fondurile nu trebuie irosite pe proiecte sectoriale.
<P>
Există, de asemenea, necesitatea de a îmbunătăți coeziunea în cadrul statelor membre și de a utiliza mai eficient resursele financiare alocate pentru investiții în infrastructura legată de schimbările climatice, cum ar fi construcțiile hidrotehnice. În Polonia, de exemplu, resursele care provin din Fondul de coeziune sunt slab utilizate în proiectele de comunicații publice, cum ar fi căile ferate, tramvaiele și internetul. Trebuie să se acorde atenție unei utilizări mai eficiente a resurselor prin reciclare. Procentajul resurselor Uniunii alocate modernizării termice este, de asemenea, scăzut, în special în țările din Europa Centrală și de Est. Este în interesul Uniunii ca decalajul dintre centrele importante și periferiile nedezvoltate să dispară astfel încât regiunile periferice să nu fie doar piețe de desfacere și rezervoare de lucrători.
<SPEAKER ID="352" NAME="Gunnar Hökmark" AFFILIATION="PPE">
în scris. - (SV) Conservatorii suedezi nu împărtășesc entuziasmul exprimat în raport cu privire la utilizarea fondurilor structurale în politica de coeziune. Nu suntem de acord cu structura și domeniul de aplicare a actualului sistem, însă modul în care fondurile sunt utilizate este totuși important. Acest raport din proprie inițiativă nu sprijină alocarea de resurse suplimentare fondurilor și afirmă că ar trebui să se acorde prioritate cercetării și dezvoltării în domeniul creditelor. Prin urmare, putem sprijini raportul.
<SPEAKER ID="352" NAME="Juozas Imbrasas" AFFILIATION="EFD">
în scris.- (LT) Salut acest document deoarece trebuie să se adopte imediat măsuri corective pentru îmbunătățirea performanței slabe a proiectelor în anumite domenii prioritare. Documentul recomandă realizarea unei analize aprofundate privind problemele referitoare la punerea în aplicare în domeniile în care selecționarea proiectelor s-a realizat cu întârziere. În acest context, solicită satelor membre să depună eforturi suplimentare pentru a îmbunătăți procesul de selecționare a proiectelor în domeniul temelor amânate și să accelereze punerea în aplicare a tuturor proiectelor selecționate astfel încât să evite riscul de a nu duce la îndeplinire obiectivele stabilite. Raportul subliniază faptul că IMM-urile joacă un rol important ca actori inovatori în economie și evidențiază nevoia de a dezvolta acest sector, printre altele, prin punerea în aplicare a "Small Business Act”, facilitarea accesului IMM-urilor la finanțare și capital de exploatare și încurajarea IMM-urilor să se implice în proiecte inovatoare în vederea consolidării competitivității lor și a potențialului de a crea locuri de muncă. Consider că selectarea și punerea în aplicare eficace a proiectelor din anumite domenii este îngreunată de lipsa unor condiții prealabile relevante, cum ar fi proceduri de aplicare mai simple la nivel național, priorități naționale clare în anumite domenii de intervenție, transpunerea la timp a legislației UE, capacități instituționale și administrative consolidate și o birocrație excesivă la nivel național. Documentul solicită, prin urmare, statelor membre și regiunilor să faciliteze punerea în aplicare a politicii prin abordarea acestor provocări și, îndeosebi, prin îmbunătățirea cadrului juridic în domeniul ajutoarelor de stat, al achizițiilor publice și al normelor de mediu și să urmărească adoptarea de reforme instituționale.
<SPEAKER ID="352" NAME="Giovanni La Via" LANGUAGE="IT">
Politica de coeziune a fost întotdeauna un element esențial al Planului european de redresare economică prin intermediul căruia rolul fondurilor structurale devine clar pentru toată lumea. Având în vedere în special întreprinderile mici, deoarece acestea sunt considerate agenți ai dezvoltării în cadrul teritoriului, măsurile de coeziune au fost promovate pentru a sprijini, la nivel regional, piețele forței de muncă prin reducerea segregării și a inegalităților dintre bărbați și femei, pentru a facilita dialogul interinstituțional, precum și pentru a ameliora infrastructura și serviciile pentru microregiunile dezavantajate cu o rată ridicată a populației marginalizate din punct de vedere social. Aceste intervenții, care reprezintă doar câteva din cele existente, sunt specifice și necesare pentru menținerea echilibrelor esențiale pentru teritorii. Sprijinul meu pentru acest raport recunoaște munca excelentă a dlui Mikolášik și sper ca politica de coeziune, chiar în următoarea perioadă de programare, să își continue activitatea de agregare și de dezvoltare a teritoriilor și a economiei europene.
<SPEAKER ID="353" NAME="Bogusław Liberadzki" LANGUAGE="PL">
Punerea în aplicare a politicii de coeziune pentru perioada 2007-2013 merită să primească atenție din partea Parlamentului din mai multe motive importante, cum ar fi: creșterea sistematică a coeziunii are o importanță strategică pentru viitorul Uniunii; Fondul de coeziune este o oportunitate pentru noile state membre și pentru regiunile care se confruntă cu condiții dificile de dezvoltare; rezervele în ceea ce privește punerea în aplicare a politicii au fost exprimate în ultimii ani de către Comisia pentru control bugetar din cauza unui nivel prea ridicat al erorilor. Raportul Mikolášik merită să fie sprijinit.
<SPEAKER ID="354" NAME="Clemente Mastella" LANGUAGE="IT">
Acest exercițiu de raportare strategică reprezintă o nouă caracteristică a politicii de coeziune. Acesta furnizează informații în timp util cu privire la progresele înregistrate în punerea aplicare în cele 27 de state membre ale UE și promovează transparența măsurilor prin integrarea cu prioritățile comunitare.
<P>
Progresul înregistrat de statele membre poate fi considerat rezonabil, având în vedere contextul de deteriorare gravă a situației socio-economice din cauza crizei globale, dar și din cauza reformării politicii în perioada 2007-2013. În multe privințe, există în continuare un decalaj evident între diferite regiuni ale UE. Progresele variază semnificativ de la o țară la altă, respectiv de la o temă la alta: anumite domenii strategice se confruntă în mod deosebit cu întârzieri la selectarea proiectelor.
<P>
Domeniile care dau naștere unor preocupări deosebite și în cazul cărora ar trebui efectuată o analiză detaliată a motivelor întârzierilor sunt următoarele: sectorul feroviar, anumite investiții energetice și de mediu, economia digitală, incluziunea socială, guvernanța și consolidarea capacităților. Prin urmare, sunt necesare eforturi suplimentare pentru a evita întârzieri excesive, a consolida performanța punerii în aplicare și a asigura o mai mare disciplină financiară.
<P>
Politica de coeziune își demonstrează în continuare relevanța deoarece contribuie în mod considerabil la îmbunătățirea mediului socio-economic. Condițiile prealabile fundamentale pentru atingerea obiectivelor globale ale politicii de coeziune sunt o disciplină financiară sănătoasă și transparența în alocarea fondurilor.
<SPEAKER ID="354" NAME="Rolandas Paksas" AFFILIATION="EFD">
în scris. - (LT) Politica de coeziune reprezintă o garanție pentru îmbunătățirea mediului nostru socio-economic, care ajută la reducerea disparităților dintre nivelele de dezvoltare a regiunilor și facilitează eforturile de modernizare și de creștere durabilă. Politica de coeziune este un instrument eficient și eficace pentru a aborda provocările socio-economice create de criza financiară. Pentru a reduce discrepanțele dintre regiunile europene mai puțin dezvoltate și cele foarte dezvoltate, statele membre trebuie să fie încurajate să își îmbunătățească capacitatea de absorbție a fondurilor structurale și de coeziune. Statele membre trebuie să participe mai activ la punerea în aplicare a programelor politicii de coeziune. În urmărirea acestor obiective, este important să se asigure că proiectele sunt selectate și aplicate în mod corespunzător fără nicio întârziere. Prin urmare, trebuie să existe un mecanism eficient de control și de monitorizare și o reducere a birocrației și a sarcinii administrative. Trebuie remarcat faptul că ar trebui să se acorde o atenție specială și să se aloce fonduri sectorului transporturilor, factor esențial în punerea în aplicare a coeziunii teritoriale, economice și sociale. Sunt dezamăgit de faptul că investițiile în sectorul transportului feroviar se află sub nivelul investițiilor din sectorul transportului rutier. Mai mult, întârzierea investițiilor în sectorul transportului feroviar afectează grav punerea în aplicare a rețelei TEN-T. Ar trebui remarcat faptul că, pentru întreprinderile mici, fondurile structurale constituie un instrument esențial pentru stimularea economică. Este esențial să se utilizeze oportunitățile oferite de aceste fonduri pentru a stabili condiții favorabile pentru funcționarea IMM-urilor, pentru a îmbunătăți oportunitățile de finanțare și pentru a promova participarea la numeroase proiecte inovatoare și cooperarea la nivel local și regional.
<SPEAKER ID="354" NAME="Alfredo Pallone" LANGUAGE="IT">
Politica de coeziune constituie un pilon fundamental al dezvoltării socio-economice și statele membre au primit noile cerințe în mod pozitiv și recunosc rapid orientările UE, înregistrând progrese importante în atingerea obiectivelor politicii de coeziune. Acest lucru reiese din raportul pentru anul 2010; prin urmare, în speranța că vom continua în acest fel, votez în favoarea raportului privind punerea în aplicare a programelor politicii de coeziune pentru perioada 2007-2013. În plus, raportul formulează propuneri și recomandări pentru o mai mare transparență și flexibilitate în alocarea și utilizarea fondurilor europene.
<SPEAKER ID="355" NAME="Georgios Papanikolaou" LANGUAGE="EL">
Politica de coeziune este esențială pentru un mediu socio-economic îmbunătățit în Europa și reprezintă o expresie concretă a solidarității între statele membre. Totuși, raportul subliniază în mod corect întârzierea finalizării programelor strategice și operaționale din cauza procedurilor de negociere dificile; totuși, acesta menționează, de asemenea - și acesta este un punct important pentru Grecia - că UE trebuie să găsească modalități pentru a aborda aceste întârzieri atunci când apar din cauza unei disponibilități scăzute a resurselor publice pentru cofinanțarea proiectelor. În același timp, este important să se sublinieze, cu fiecare ocazie, că, pentru a atinge obiectivele globale ale politicii de coeziune, condițiile prealabile de bază sunt o gestionare financiară sănătoasă, responsabilitate și transparență în alocarea fondurilor. Acest lucru poate fi atins prin prezentarea de rapoarte periodice privind progresul înregistrat și prin îmbunătățirea eficacității administrației publice.
<SPEAKER ID="355" NAME="Maria do Céu Patrão Neves" LANGUAGE="PT">
Politica de coeziune reprezintă un pilon fundamental al politicii de coeziune a UE și una dintre forțele motoare din spatele creării unei Europe cu o singură viteză deoarece aceasta contribuie la îmbunătățirea climatului socio-economic. Statele membre înregistrează progrese în realizarea obiectivelor politicii de coeziune, după cum demonstrează rapoartele naționale, deși există o eterogeneitate intrinsecă la nivelul statelor și al regiunilor. Această politică nu oferă imediat rezultate: această politică este un mecanism pe termen lung. Într-adevăr, tabloul complet al perioadei de programare 2007-2013 va fi vizibil doar în 2015, la doi ani de la cel de-al doilea raport strategic, dat fiind faptul că anumite țări dispun de doi ani în plus pentru a utiliza toate fondurile alocate. Am votat în favoarea acestui raport care, printre alte aspecte, atrage atenția asupra faptului că selecția și punerea în aplicare eficientă a proiectelor în unele domenii este împiedicată de factori care ar trebui eliminați. Aș dori să subliniez încheierea cu întârziere a negocierilor pentru cadrul financiar multianual și pentru pachetul legislativ al politicii de coeziune, ceea ce conduce la întârzierea finalizării strategiilor naționale și a programelor operaționale și la o disponibilitate scăzută a resurselor publice pentru cofinanțare în statele membre. Este imperativ ca aceste aspecte să fie abordate astfel încât obiectivele procesului să poată fi pe deplin atinse.
<SPEAKER ID="356" NAME="Aldo Patriciello" LANGUAGE="IT">
Acest raport analizează dacă legislația a fost aplicată în mod corespunzător de către statele membre, precum și modul în care statele membre au înțeles și au urmat orientările strategice comunitare în momentul punerii în aplicare a cadrelor strategice naționale de referință și a programelor operaționale. Raportul a fost elaborat în principal pe baza următoarelor două documente: Comunicarea Comisiei către Parlamentul European, Consiliu și Curtea de Conturi intitulată "Politica de coeziune: raport strategic pentru anul 2010 privind punerea în aplicare a programelor pentru perioada 2007-2013 și Documentul de lucru al serviciilor Comisiei, care însoțește comunicarea. Principalele evaluări s-au efectuat cu privire la punerea în aplicare a programelor, luând în considerare analiza comparativă a diferențelor pe o perioadă de mai multe luni deoarece astfel de diferențe ar putea influența volumul alocărilor pentru un anumit sector. Evaluări similare s-au efectuat cu privire la exercițiul raportării strategice care furnizează informații în timp util cu privire la progresele înregistrate în punerea aplicare în întreaga Europă, care servesc drept fundament pentru o dezbatere la nivel înalt, pentru revizuirile inter pares și pentru învățarea politicilor, stimulând totodată îmbunătățirea calității performanței, chiar dacă există anumite deficiențe în aceste rapoarte. În scopul creșterii responsabilității cu privire la realizările politicii de coeziune, mi-am exprimat votul în favoarea propunerii.
<SPEAKER ID="356" NAME="Phil Prendergast" AFFILIATION="S&amp;D">
în scris. - Este important pentru UE să se concentreze în continuare asupra zonelor defavorizate pentru a garanta că acestea nu mai suferă în contextul actualei crize economice. Sprijinirea regiunilor mai sărace le ajută, de asemenea, pe cele mai bogate prin creșterea puterii de cumpărare pe piețele vecine, aceasta fiind, printre altele, esența pieței unice. Fondurile structurale sunt foarte utile în abordarea provocărilor din aceste regiuni și trebuie să garantăm că acestea funcționează eficient în continuare oferind o creștere durabilă și incluzivă. Acest raportat a discutat întârzierile din cadrul procesului de selecție a proiectelor în domenii precum cel feroviar, energetic, ecologic, privind economia digitală, incluziunea socială, guvernanța și consolidarea capacităților. Acestea sunt aspecte-cheie pentru competitivitate și, prin urmare, un aspect-cheie pentru creșterea economică. UE trebuie să asigure că întârzierile excesive în ceea ce privește alocarea fondurilor sunt evitate.
<SPEAKER ID="357" NAME="Raül Romeva i Rueda" AFFILIATION="Verts/ALE">
în scris. - Am votat pentru. Proiectul de raport a fost mai degrabă slab, dar ar fi putut fi îmbunătățit considerabil prin 22 de amendamente de compromis și printr-o serie de puncte mai ferme din diferite avize, de exemplu în domeniul coeziunii sociale (punctele 7 și 19), integrarea dimensiunii de gen (punctul 9), decarbonizarea transporturilor (punctul 11), eficiența energetică (punctul 14) și protecția mediului și a climei (punctul 15). Formularea noastră în ceea ce privește sinergiile dintre fonduri ("fiecare fond are nevoie de propriile sale norme”, punctul 28) ar putea fi inclusă, precum și solicitarea noastră de a crește finanțarea încrucișată (punctul 29) și de a consolida parteneriatului (punctul 33) și transparența (punctul 3). De asemenea, avem un text bun cu privire la reajustarea programelor la obiectivele UE 2020 privind dezvoltarea durabilă (punctul 35). Cu toate acestea, nu putem să nu ne bucurăm pentru menționarea Strategiei de la Lisabona (punctele 5 și 20) și solicităm o mai bună finanțare a proiectelor TEN-T (punctul 12). De asemenea, nu ar fi putut fi îndeplinit obiectivul de a acorda o mai mare atenție măsurilor ecologice pentru a ieși din criză (punctul 27).
<SPEAKER ID="357" NAME="Nuno Teixeira" LANGUAGE="PT">
Articolul 174 din Tratatul privind funcționarea Uniunii Europene prevede că UE "își dezvoltă și desfășoară acțiunea care conduce la consolidarea coeziunii sale economice, sociale și teritoriale” și, prin urmare, fondurile Uniunii pentru perioada 2007-2013 au fost stabilite la 374 de miliarde de euro, cuantum care corespunde unui procent de 35,7 % din bugetul total al UE. Votez în favoarea acestui raport deoarece stabilește o analiză corectă a stării actuale a fondurilor Uniunii menționând domeniile în care până în prezent s-au cheltuit 93,4 milioane de euro, sugerează recomandări și domeniile care trebuie îmbunătățite, contribuie la rezolvarea crizei economice și financiare și promovează bunele practici și învățarea reciprocă la nivel regional.
<P>
Aș dori să subliniez faptul că punerea în aplicare a fondurilor UE variază între statele membre și este important ca UE să înțeleagă dificultățile pe care unele țări le-au avut în luarea de măsuri corective pentru a contribui în mod activ la o absorbție mai mare de fonduri europene în conformitate cu strategia Europa 2020. În final, aș dori, de asemenea, să felicit statele membre pentru eforturile depuse la realizarea primului raport strategic național, pentru contribuția activă la o mai mare transparență, flexibilitate, eficiență și responsabilitate pentru fondurile politicii de coeziune.
<SPEAKER ID="357" NAME="Silvia-Adriana Ţicău" AFFILIATION="S&amp;D">
în scris. - Am votat pentru raportul privind punerea în aplicare a programelor politicii de coeziune pentru 2007-2013 deoarece politica de coeziune este esențială pentru realizarea obiectivelor UE 2020, în special în domeniul ocupării forței de muncă și al afacerilor sociale. Regret întârzierile din cadrul procesului de selecție a proiectelor în domenii strategice precum transporturile, anumite investiții energetice și de mediu, economia digitală, incluziunea socială, guvernanța și consolidarea capacităților administrative. Selectarea și punerea în aplicare eficace a proiectelor din anumite domenii este îngreunată de lipsa unor condiții prealabile relevante, precum proceduri de aplicare mai simple la nivel național, priorități naționale clare în anumite domenii de intervenție, transpunerea la timp a legislației UE, capacități instituționale și administrative consolidate și o birocrație excesivă la nivel național.
<P>
Consider că realizarea unui sistem european de transport intermodal, bazat pe rețeaua TEN-T și pe interconectarea acesteia cu proiectele naționale rutiere, feroviare și cu cele privind căile navigabile interioare sunt esențiale pentru asigurarea coeziunii teritoriale, economice și sociale.
<P>
Regret insuficientele investiții în proiecte de eficiență energetică și de energie din surse regenerabile pentru construirea de locuințe și pentru proiecte de locuințe destinate comunităților marginalizate. În viitor, Europa trebuie să investească substanțial în inovare, în educație și în noile tehnologii.
<SPEAKER ID="358" NAME="Angelika Werthmann" AFFILIATION="NI">
în scris. - (DE) Raportul strategic privind punerea în aplicare a programelor operaționale cofinanțate sub auspiciile politicii de coeziune reprezintă un nou instrument care va fi esențial pentru transparență și care va ajuta publicul să înțeleagă acest aspect complex în viitor. În fiecare an Curtea de Conturi descoperă nereguli enorme în distribuția subvențiilor. Dacă este utilizat corect, acest instrument ar putea juca un rol semnificativ în eliminarea acestui lucru. Din acest motiv, sunt în favoarea îmbunătățirilor sugerate de raportor, în special cele referitoare la calitatea rapoartelor întocmite de statele membre, care asigură controale eficiente în viitor.
<SPEAKER ID="359" NAME="Luís Paulo Alves" LANGUAGE="PT">
Votez în favoarea acestui raport deoarece acesta analizează nevoile zonelor urbane concentrându-se în principal asupra a două aspecte: infrastructura de bază și investițiile inteligente în infrastructuri și servicii pe baza evoluțiilor tehnologice. De asemenea, sunt de acord cu solicitarea de a se acorda atenție principiilor de planificare strategică, precum și cu necesitatea finanțării încrucișate care este mai flexibilă între Fondul european de dezvoltare regională (FEDR) și Fondul social european (FSE).
<SPEAKER ID="360" NAME="Elena Oana Antonescu" AFFILIATION="PPE">
în scris. - Diversitatea urbană europeană trebuie să fie sprijinită în primul rând printr-un mecanism flexibil al implementării politicii de coeziune, o coordonare și pliere a proiectele dedicate dezvoltării orașului în funcție de necesitățile și axele strategice de dezvoltare ale fiecărei urbe în parte. Se vorbește despre dezvoltarea urbană inteligentă și despre nevoia ca orașele să își îmbunătățească și modernizeze infrastructura și serviciile oferite. Pentru ca acest concept să nu fie unul gol, consider că trebuie să acordăm încredere autorităților locale, reprezentanților aleși ai acelor orașe. Să ascultăm voința comunităților, să pornim orice construcție de la agenda acestora de priorități și să avem încredere că primarii știu cel mai bine care sunt sau ar trebui să fie prioritățile orașelor lor. Tocmai de aceea, îmi exprim convingerea, alături de raportor, că oferta finanțărilor europene trebuie să corespundă cerinței locale, precum și planificării strategice integrate la nivel european. Este nevoie, deci, ca agenda urbană europeană să își propună reducerea discrepanțelor din domeniile strategice necesare fiecărui oraș european modern, respectiv din infrastructură, cercetare și inovare, transport, mediu, educație, sănătate și cultură. Pentru că doar așa, printr-o abordare integrată a politicii de coeziune, vom ajuta orașele de astăzi să se dezvolte organic, durabil și responsabil față de mediul înconjurător.
<SPEAKER ID="361" NAME="Pino Arlacchi" AFFILIATION="S&amp;D">
în scris. - Dle președinte, raportul referitor la "Agenda urbană europeană și viitorul acesteia în cadrul politicii de coeziune” subliniază faptul că, pe lângă contribuția semnificativă a acțiunilor din cadrul politicii de coeziune la dezvoltarea zonelor urbane, există și alte politici (precum în domeniul mediului, al transporturilor și al energiei) ale UE cu impact puternic asupra dezvoltării urbane. Din acest motiv, Comisia ar trebui să efectueze o evaluare teritorială a impactului politicilor sectoriale pentru a stimula eficiența agendei urbane europene. De asemenea, raportul subliniază faptul că una dintre vulnerabilitățile Strategiei de la Lisabona a fost lipsa unei bune funcționări a guvernanței pe mai multe niveluri și implicarea insuficientă a autorităților regionale și locale și a societății civile în etapele de planificare, punere în aplicare, comunicare și evaluare a strategiei. Luând în considerare această lipsă, este imperativ să se îmbunătățească sistemul de guvernanță al strategiei UE 2020, cu o mai bună integrare a părților interesate în cadrul tuturor etapelor.
<SPEAKER ID="361" NAME="Sophie Auconie" LANGUAGE="FR">
În calitate de vicepreședintă a grupului de lucru privind aspectele urbane, acord o importanță deosebită impactului pe care îl poate avea politica de coeziune în orașele noastre, în special în zonele care se confruntă cu dificultăți. Am votat în favoarea acestui raport deoarece, în cadrul acestuia, colegul meu, dl Vlasák, promovează un rol important al zonelor urbane și găsește un compromis inteligent între responsabilitățile locale, naționale și europene. În final, doresc să adaug că intenționez să lucrez în continuare la legăturile care trebuie dezvoltate între zonele urbane și cele rurale, cele din urmă fiind prea des uitate de politicile de planificare teritorială.
<SPEAKER ID="361" NAME="Jean-Luc Bennahmias" LANGUAGE="FR">
În timp ce o mare majoritate a populației europene trăiește în orașe și în timp ce aceste orașe se confruntă cu noi provocări, agenda urbană în cadrul politicii de coeziune a rămas relativ necunoscută, dezordonată și, prin urmare, inadecvată. Votul de astăzi a reprezentat o șansă de a sublinia necesitatea de a consolida cooperarea dintre orașe și suburbii, precum și de a acorda o atenție sporită provocărilor urbane specifice. Deoarece am fost ales în circumscripția de sud-est, acord o atenție deosebită aspectelor legate de orașe, în special din momentul când Marsilia a devenit al doilea oraș francez după numărul de locuitori. Ca multe alte orașe, Marsilia se confruntă cu provocări numeroase, cum ar fi transportul public, ocuparea forței de muncă, locuințele și combaterea excluziunii sociale care pot fi abordate cu ajutorul UE în special prin politica sa de coeziune. Acest raport se concentrează asupra următoarelor trei obiective: dezvoltarea infrastructurii fizice; modernizarea economică, socială și ecologică a orașelor; și dezvoltarea urbană "mai inteligentă”. Astfel, fără a neglija zonele rurale, raportul subliniază rolul pe care zonele urbane îl joacă în regiunile europene și subliniază faptul că zonele urbane nu ar trebui să fie "uitate”, dacă vizăm o dezvoltare regională echilibrată.
<SPEAKER ID="361" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport deoarece principalul scop al agendei urbane consolidate ar trebui să fie sprijinirea dezvoltării și modernizarea de calitate a infrastructurii și a serviciilor în orașele europene. Viitoarele măsuri ar trebui să fie strâns legate de prioritățile generale ale UE pentru a justifica asistența alocată din bugetul UE. Orașele Europei reprezintă centrele sale de activitate economică, inovare și ocupare a forței de muncă, însă, cu toate acestea, ele se confruntă cu o serie de provocări. Probleme complexe, cum ar fi tendința spre suburbanizare, concentrarea sărăciei și a șomajului în suburbiile urbane, creșterea aglomerării necesită răspunsuri integrate în domeniul transporturilor, al locuințelor, precum și al planurilor de formare și de ocupare, care trebuie să fie adaptate la nevoile locale. Aceste provocări ar trebui abordate luând în considerare politicile europene regionale și de coeziune. În plus, Comisia ar trebui să aibă ca obiectiv cea mai bună armonizare posibilă a normelor privind fondurile și programele UE specifice în temeiul cărora proiectele pentru dezvoltare la nivel local și urban sunt desfășurate, pentru a reduce birocrația și posibilele erori de punere în aplicare. Comisia ar trebui să pregătească un studiu comparativ al actualelor practici ale diferitelor statele membre în domeniul planificării strategice integrate și să elaboreze, pe baza rezultatelor acestui studiu, orientări specifice ale UE pentru practicile de planificare a dezvoltării urbane integrate, care să promoveze parteneriate reglementate juridic, inclusiv parteneriate urbane transfrontaliere.
<SPEAKER ID="361" NAME="David Casa" AFFILIATION="PPE">
în scris. - Acest raport se referă la o serie de aspecte legate de dimensiunea urbană a politicii de coeziune pe care Comisia pentru dezvoltare regională le consideră ca fiind deosebit de problematice pentru viitoarea politică de coeziune. Măsurile de austeritate aplicate în întreaga Europă au sporit presiunile la toate nivelurile cheltuielilor publice și, astfel, o mai bună coordonare a resurselor a devenit necesară pentru a asigura o utilizare și o distribuire eficientă a acestor resurse. De asemenea, ar trebui să existe un flux eficient al resurselor din UE până la nivel subnațional. Sunt de acord cu raportorul cu privire la astfel de aspecte și, prin urmare, am decis să votez în favoarea acestui raport.
<SPEAKER ID="362" NAME="Carlos Coelho" LANGUAGE="PT">
Este important să se stabilească o politică europeană urbană care ar trebui să contribuie la dezvoltarea durabilă a zonelor urbane, luând în considerare principiul subsidiarității. Agenda urbană europeană include nu numai dimensiunea urbană a politicilor UE, în special politica de coeziune, ci și componenta interguvernamentală a eforturilor de la nivel european de a coordona politicile urbane ale statelor membre, eforturi puse în aplicare prin reuniuni ministeriale informale.
<P>
Este esențial să se consolideze dimensiunea urbană a politicii de coeziune și să se promoveze dezvoltarea urbană durabilă, în special prin consolidarea și dezvoltarea instrumentelor pentru a pune în aplicare Carta de la Leipzig la toate nivelurile. În același timp, dinamismul din zonele urbane ar trebui să fie stimulat prin intermediul unor sinergii efective și eficiente între diferitele instrumente europene de finanțare, în special în ceea ce privește cercetarea și inovarea.
<P>
Prin urmare, ar trebui să se asigure că zonele urbane, în toate regiunile UE, ca centre de activitate economică, inovare și ocupare a forței de muncă, pot beneficia de sprijinul necesar și adecvat pentru a aborda provocările enorme cu care se confruntă, cum ar fi tendința către suburbanizare, concentrarea sărăciei și a șomajului, precum și creșterea nivelului de congestionare și de poluare, printre altele.
<SPEAKER ID="362" NAME="Lara Comi" LANGUAGE="IT">
Orașele sunt punctul de sprijin al vieții sociale și economice și reprezintă un factor fundamental al integrării sociale, deoarece, pe de o parte, acestea garantează conservarea diversității culturale și, pe de altă parte, păstrează o legătură permanentă între centru și zonele periferice. Din acest motiv, am votat în favoarea propunerii de a crește fondurile alocate pentru dezvoltare urbană. De asemenea, sunt de acord cu ideea ca noile investiții să nu fie făcute exclusiv în economie și în sectoare specifice; în schimb, consider că este necesar să se pună în aplicare proiecte care vizează într-o mare măsură coeziunea socială și integrarea părților. În acest scop, este esențial să se prezinte proiecte care sunt durabile din punctul de vedere al costurilor și al resurselor și flexibile în măsura în care fiecare oraș este diferit și solicită soluții care se potrivesc cel mai bine cerințelor sale. Obiectivele de dezvoltare ale agendei europene ar trebui, prin urmare, să vizeze: îmbunătățirea coeziunii sociale în zonele urbane, inclusiv, dar nu numai, prin progres economic; punerea în aplicare a unei politici bine coordonate la nivel european și local care implică autoritățile alese la nivel local în procesul decizional strategic; găsirea fondurilor și oferirea de stimulente pentru investiții în scopul de a derula proiecte noi în loc de crearea de proiecte pentru a obține asistență financiară.
<SPEAKER ID="363" NAME="Karima Delli" LANGUAGE="FR">
Sunt încântată că acest raport a fost adoptat deoarece sunt incluse majoritatea ideilor noastre (clima, coeziunea socială, abordarea integrată și ascendentă, cartierele defavorizate, finanțarea încrucișată și așa mai departe). Cu toate acestea, regret că, în ceea ce privește punerea în aplicare a dimensiunii urbane, nu există un semnal mai clar în favoarea unei utilizări mai extinse a subvențiilor generale pentru gestionarea directă de către orașe. În plus, acest raport ar fi trebuit să prezinte amănunțit deschiderea cartierelor defavorizate, rolul orașelor mijlocii în agenda urbană, precum și lupta pentru climă și diversitate socială în orașe.
<SPEAKER ID="363" NAME="Christine De Veyrac" LANGUAGE="FR">
Deoarece conțin aproximativ 70 % din populație și generează patru cincimi din PIB-ul Uniunii, zonele urbane trebuie să devină zone deosebit de competitive, solide din punct de vedere economic, poli de atracție pentru excelența tehnologică și trebuie să fie în legătură directă cu baza lor de sprijin regional. Prin sprijinirea raportului referitor la Agenda urbană europeană și viitorul acesteia în cadrul politicii de coeziune, susțin o nouă abordare a politicii urbane bazată pe o cooperare strânsă între operatorii de la diferite niveluri decizionale: UE, nivel național, zone urbane și zone urbane periferice. Faptul că deputații europeni cu astfel de ambiții sprijină, aproape în unanimitate, politica europeană de coeziune demonstrează importanța pe care o acordăm proiectului de reechilibrare a dezvoltării în diferite teritorii.
<SPEAKER ID="363" NAME="Edite Estrela" LANGUAGE="PT">
Am votat în favoarea raportului referitor la Agenda europeană urbană și viitorul acesteia în cadrul politicii de coeziune, deoarece acesta subliniază importanța creării de rețele de orașe, a schimbului de bune practici și a adoptării de soluții inovatoare, a consolidării dimensiunii urbane a obiectivului de cooperare teritorială europeană, precum și a punerii în aplicare a principiului parteneriatului într-un mod mai eficient în cadrul politicii de coeziune, în vederea unei dezvoltări mai durabile a orașelor, în special în ceea ce privește modernizarea infrastructurii și a rețelelor de transport urban.
<SPEAKER ID="363" NAME="Diogo Feio" LANGUAGE="PT">
Una dintre cele mai importante dimensiuni ale politicii de coeziune este orientarea specifică spre orașe în măsura în care majoritatea acestora sunt zone urbane care pun în aplicare politica de coeziune și în care se găsesc multe dintre provocările care trebuie abordate de către strategia Europa 2020.
<P>
Potrivit datelor prezentate de către raportor, 70 % din populația Europei locuiește în zonele urbane. Această populație generează 80 % din produsul intern brut (PIB) și consumă până la 70 % din energia UE. Marile zone urbane sunt, de asemenea, principalele centre de inovare, de cunoștințe și de știință, precum și locul unde se desfășoară majoritatea activităților productive care generează bunăstare și contribuie la creșterea economică. În plus, cele mai mari provocări în ceea ce privește gestionarea eficientă a infrastructurii și a transportului se întâlnesc, de asemenea, în zonele urbane și acestea au un impact direct asupra politicii energetice și de mediu.
<SPEAKER ID="363" NAME="José Manuel Fernandes" LANGUAGE="PT">
Politica de coeziune a UE face parte dintr-un cadru european de solidaritate, care cuprinde 27 de state membre și 271 de regiuni și vizează să elimine discrepanțele economice și sociale existente în cadrul UE. Scopul acestui raport, elaborat de dl Vlasák, este să asigure o continuare a raportului anterior, "Dimensiunea urbană a politicii de coeziune în noua perioadă de programare”. Rolul orașelor, unde locuiește 80 % din populația Europei, ca surse de creare a bunăstării și ca centre de dezvoltare socială și economică, este de necontestat.
<P>
Totuși, problemele cu care acestea se confruntă, inclusiv sărăcia și excluziunea socială, șomajul, lipsa de locuințe, criminalitatea și consumul de droguri, sunt uriașe și necesită o atenție deosebită. În pofida creării de instrumente financiare de către Comisie și de Banca Europeană de Investiții (BEI), cum ar fi Resurse europene comune pentru microîntreprinderi și întreprinderi mici și mijlocii (JEREMIE), Asistență comună pentru susținerea proiectelor în regiunile europene (Jaspers) și Sprijin european comun pentru investiții durabile în zonele urbane (JESSICA), precum și alte fonduri structurale, rezultatele nu au fost pe măsura așteptărilor. Prin urmare, sunt de acord cu recomandările raportorului referitoare la pregătirea unei planificări financiare globale și integrate astfel încât fondurile să poată fi alocate mai degrabă proiectelor care vizează să atingă obiectivele prevăzute în strategia Europa 2020 decât acțiunilor care doar consumă aceste fonduri.
<SPEAKER ID="364" NAME="João Ferreira" LANGUAGE="PT">
Contradicția inerentă majoră din acest raport este că acordă o atenție mare orașelor, dar uită cetățenii acestora. Se pune un accent deosebit pe consolidarea agendei urbane europene, pe dezvoltarea infrastructurii fizice de bază și pe contribuția acesteia la structura economică, precum și pe durabilitatea energiei și a mediului prin investiții bazate pe progresul tehnologic, însă oamenii sunt marginalizați.
<P>
Orașele și întreaga lor infrastructură sunt construite de oameni. Oamenii locuiesc în acestea și contribuie la funcționarea învățământului public, a serviciilor de sănătate și de transport, a comerțului și a industriei, precum și a activităților culturale din acestea. Aceste persoane ar trebui să se afle în centrul oricărei politici urbane. Totuși, aceste persoane sunt în mare măsură uitate de politicile UE.
<P>
Din punctul nostru de vedere, o agendă urbană ar trebui să acorde prioritate unei mai bune repartizări a populației pe teritoriul anumitor țări, în special în Portugalia, degajând orașele prin valorificarea zonelor rurale și remunerarea corespunzătoare a agricultorilor; prin extinderea activității de producție în întreaga țară; prin valorificarea serviciilor publice de calitate în zonele rurale și urbane; prin combaterea șomajului; prin apărarea drepturilor lucrătorilor; prin creșterea salariilor și a pensiilor; și prin combaterea sărăciei.
<SPEAKER ID="365" NAME="Ilda Figueiredo" LANGUAGE="PT">
Acest raport se concentrează asupra Agendei urbane europene și asupra viitorului acesteia în cadrul politicii de coeziune. Acesta acordă o importanță deosebită orașelor, însă uită o componentă esențială a acestor orașe: populația. Evident, raportul este contradictoriu. Acesta pledează pentru consolidarea Agendei urbane europene, dezvoltarea infrastructurii fizice de bază și a contribuției sale la structura economică, precum și a durabilității energiei și a mediului prin investiții bazate pe progresul tehnologic, însă pune oamenii pe locul al doilea. Totuși, orașele și întreaga lor infrastructură sunt construite de oameni. Acești oameni ar trebui, prin urmare, să se afle în centrul oricărei politici urbane. Totuși, aceste persoane sunt în mare măsură uitate de politicile UE.
<P>
Din punctul nostru de vedere, o agendă urbană ar trebui să acorde prioritate unei mai bune repartizări a populației pe teritoriul anumitor țări, în special în Portugalia, degajând orașele prin valorificarea zonelor rurale și remunerarea corespunzătoare a agricultorilor; prin extinderea activității de producție în întreaga țară; prin valorificarea serviciilor publice de calitate în zonele rurale și urbane; prin combaterea șomajului; prin apărarea drepturilor lucrătorilor; prin creșterea salariilor și a pensiilor; și prin combaterea sărăciei. Nimic din toate acestea nu reiese din acest raport.
<SPEAKER ID="366" NAME="Monika Flašíková Beňová" AFFILIATION="S&amp;D">
în scris. - (SK) Raportul abordează mai multe aspecte ale dimensiunii urbane a politicii de coeziune, aspecte care, potrivit Comisiei pentru dezvoltare regională, sunt esențiale sau problematice în ceea ce privește viitorul politicii de coeziune care ar trebui să devină o politică de sine stătătoare și eficientă, care se concentrează pe orașele din UE. Diversitatea teritorială și dezvoltarea policentrică sunt caracteristice în Europa și sunt câteva orașe mari în rețeaua urbană relativ densă. O agendă urbană mai puternică necesită dezvoltarea și modernizarea calitativă a infrastructurii și a serviciilor în orașele europene. Este de dorit ca viitoarele acțiuni să fie strâns legate de prioritățile globale ale UE. Deși orașele europene îndeplinesc rolul de centre de activitate economică, de inovare și de ocupare a forței de muncă, acestea se confruntă cu numeroase probleme a căror rezolvare necesită o abordare individuală, luând în considerare nevoile locale. Politica regională europeană și politica de coeziune abordează exact acest aspect. Problemele care au apărut trebuie să fie rezolvate printr-o metodă integrată la nivelul UE, la nivel național și regional, iar opțiunile de finanțare trebuie să fie coordonate astfel încât să se acopere o gamă largă de cerințe specifice.
<SPEAKER ID="366" NAME="Louis Grech" AFFILIATION="S&amp;D">
în scris. - Voi vota în favoarea acestui raport deoarece acesta subliniază importanța depășirii actualului obiectiv de reducere a emisiilor de gaze cu efect de seră cu 20 % și trecerea la obiectivul de reducere cu 30 % pentru a acționa în direcția obiectivului ambițios de 2 grade Celsius. Acest lucru poate fi realizat numai dacă există o aderare și o participare la nivel mondial la sistemul ETS, care poate fi pe deplin eficient doar dacă este pus în aplicare pe o scară mai largă. EU ETS trebuie, cu toate acestea, să rămână flexibil atunci când abordează criza economică, luând măsuri financiare care promovează o reducere a gazelor cu efect de seră eficientă din punctul de vedere al costurilor în Europa. A devenit tot mai evident faptul că întârzierea acțiunilor este nesustenabilă și nu numai că va crește costurile de reducere a emisiilor, ci va conduce și la pierderea rolului de promotor al UE, în domeniul cercetării ecologice. Prin urmare, trebuie să se investească în continuare în inovarea și promovarea dezvoltării ecologice eficiente în statele membre. Cooperarea internațională în această provocare climatică majoră va asigura că industria europeană este capabilă să rămână competitivă și că nu este niciodată dezavantajată din punct de vedere economic. UE, ale cărei emisii globale depășesc doar un procent de 10 %, nu poate combate schimbările climatice singură; aceasta este o problemă la nivel mondial, care necesită o acțiune pe măsură.
<SPEAKER ID="366" NAME="Roberto Gualtieri" LANGUAGE="IT">
Zonele urbane, ocupate de 73 % din populația Europei, generează aproximativ 80 % din PIB și reprezintă cele mai importante centre de inovare, cultură și creștere din UE. Cu toate acestea, dimensiunea urbană nu a primit până în prezent o recunoaștere suficientă. Din acest motiv, este important ca Parlamentul să propună îmbunătățirea Agendei urbane europene în cadrul politicilor UE, consolidând contribuția politicii de coeziune la dezvoltarea urbană și încurajând o implicare mai mare a părților interesate politice de la nivel local.
<P>
Este necesar să se direcționeze dimensiunea urbană a coeziunii politice spre susținerea dezvoltării infrastructurii fizice de bază, modernizarea caracteristicilor economice, sociale și de mediu ale orașelor, regenerarea urbană și promovarea inovării sociale în cartierele defavorizate. Toate acestea necesită participarea directă a autorităților locale și a societății civile, precum și implicarea reprezentanților politici ai orașelor în planificarea strategică și în definirea și negocierea contractelor de parteneriat. În acest context, solicitarea adresată Comisiei de a promova crearea administratorilor urbani și de a înființa un program de schimb Erasmus pentru reprezentanții aleși la nivel local și regional este semnificativă.
<P>
Să monitorizăm îndeaproape angajamentul Comisiei de a saluta propunerile importante din acest raport, în speranța că aprecierea deplină a rolului central al dimensiunii urbane a politicilor UE constituie o condiție esențială pentru succesul acestora.
<SPEAKER ID="367" NAME="Gunnar Hökmark" AFFILIATION="PPE">
în scris. - (SV) Conservatorii suedezi nu împărtășesc opinia exprimată în raport cu privire la o serie de aspecte. Ne opunem controlului suplimentar al Băncii Europene de Investiții, precum și implicării UE în planificarea urbană. Cu toate acestea, raportul nu pledează pentru acordarea de fonduri suplimentare de către UE, însă menționează rolul zonelor urbane ca centre de creștere. Ca urmare, am putut vota în favoarea raportului în ansamblu.
<SPEAKER ID="368" NAME="Brice Hortefeux" LANGUAGE="FR">
În temeiul principiului subsidiarității, politica urbană ține de competența statelor membre. Dezvoltarea teritoriilor noastre, totuși, nu poate fi considerată totală în cazul în care dimensiunea urbană nu este luată cu adevărat în considerare la nivel european. Într-adevăr, orașele joacă un rol esențial în atingerea obiectivelor noastre în ceea ce privește ocuparea forței de muncă, formarea și eficiența energetică.
<P>
Acest raport demonstrează cu succes valoarea adăugată a politicilor europene, în special a politicii de coeziune, atunci când vine vorba de dezvoltarea și modernizarea infrastructurii și a serviciilor în orașele europene.
<P>
Din acest motiv, salut faptul că acest raport a fost adoptat cu o mare majoritate. Acesta îmbină cu succes preocupările naționale și nevoile locale cu prioritățile europene din strategia Europa 2020, respectând totodată principiul guvernanței pe mai multe niveluri și al parteneriatului.
<SPEAKER ID="368" NAME="Juozas Imbrasas" AFFILIATION="EFD">
în scris. - (LT) Salut acest document deoarece acesta recomandă ca dimensiunea urbană a politicii de coeziune să se concentreze asupra unui obiectiv triplu: în primul rând, sprijinirea zonelor urbane pentru ca acestea să își dezvolte infrastructurile fizice de bază, ca o premisă a creșterii, în vederea exploatării depline a contribuției potențiale a acestora la creșterea economică a Europei și la diversificarea bazei economice și la sustenabilitatea energetică și de mediu, mai ales în perspectiva conservării și a îmbunătățirii calității aerului în zona centrelor urbane, fără a aduce atingere râurilor; în al doilea rând, sprijinirea zonelor urbane pentru ca acestea să-și modernizeze caracteristicile economice, sociale și de mediu prin investiții inteligente în infrastructură și servicii, bazate pe progresul tehnologic și în strânsă corelare cu specificitățile regionale, locale și naționale; în al treilea rând, regenerarea zonelor urbane prin recuperarea siturilor industriale și a terenurilor contaminate, ținând seama de necesitatea legăturilor dintre zonele urbane și zonele rurale, pentru a promova creșterea favorabilă incluziunii, în conformitate cu strategia Europa 2020. Zonele urbane nu sunt elemente izolate în interiorul regiunilor din care fac parte și dezvoltarea acestora trebuie, așadar, să fie strâns legată de zonele funcționale, suburbane sau rurale învecinate. Împărtășesc opinia potrivit căreia obiectivul Comisiei Europene ar trebui să fie cea mai bună armonizare posibilă a normelor privind fondurile și programele UE specifice, în temeiul cărora proiectele de dezvoltare la nivel local și urban sunt considerate eligibile pentru cofinanțare, pentru a reduce birocrația și posibilele erori de punere în aplicare.
<SPEAKER ID="368" NAME="Giovanni La Via" LANGUAGE="IT">
Am votat în favoarea acestui raport, care reprezintă o contribuție importantă la valoarea adăugată europeană a finanțării încrucișate între Fondul european de dezvoltare regională (FEDR) și Fondul social european (FSE), în ceea ce privește creșterea flexibilității pentru proiectele de incluziune socială și programele de dezvoltare urbană integrată. Existența unor condiții mai flexibile pentru finanțarea încrucișată ar putea optimiza, în opinia mea, utilizarea planurilor sau a strategiilor în cauză, exploatând sinergiile complementare ale acestor fonduri într-un mod eficient și eficace. Deseori și în special în zonele urbane care ies în evidență din cauza problemelor de excluziune socială sau de poluare a mediului, resursele FSE ar putea fi folosite pentru a sprijini proiectele locale de prevenire a excluziunii desfășurate într-un mod coordonat și unit de către autoritățile publice și întreprinderile private care acționează ca lideri ai unei rețele de orașe. Sper ca votul de astăzi să încurajeze o mai bună armonizare a normelor privind fondurile și programele UE specifice, în temeiul cărora proiectele pentru dezvoltare la nivel local și urban sunt considerate eligibile pentru cofinanțare, pentru a reduce birocrația și posibilele erori de punere în aplicare.
<SPEAKER ID="369" NAME="Clemente Mastella" LANGUAGE="IT">
Considerăm că obiectivul principal al Agendei urbane europene este de a servi la dezvoltarea și actualizarea calitativă a infrastructurii și a serviciilor în orașele europene. Prin urmare, o evaluare adecvată a procesului de integrare, care să includă o listă de puncte forte și puncte slabe, trebuie să fie efectuată înainte de luarea unor măsuri suplimentare. Acest lucru ar trebui să conducă la o listă de recomandări sau standarde pentru o implicare mai formalizată la nivel local în viitoarea proiectare și punere în aplicare a politicilor.
<P>
Prin urmare, evoluția agendei urbane nu trebuie să fie un proces cu un singur sens, ci să aibă o dimensiune organică, cu o abordare ascendentă. Din acest motiv, este esențial ca orașele să își poată exprima punctul de vedere și să primească atenția cuvenită la nivelul UE. De asemenea, credem că ar trebui să se ofere orașelor o flexibilitate suficientă, astfel încât acestea să fie în măsură să utilizeze fondurile pentru propriile lor priorități. Oportunitățile de finanțare la nivel regional, național și la nivelul UE ar trebui să fie coordonate pentru a acoperi întreaga gamă de nevoi specifice. În final, considerăm că viitoarea politică de coeziune ar trebui să fie o politică eficientă, valorificată pe deplin pentru orașele din UE.
<SPEAKER ID="369" NAME="Franz Obermayr" AFFILIATION="NI">
în scris. - (DE) Zonele urbane reprezintă unul dintre factorii-cheie ai dezvoltării europene. Acestea se dezvoltă rapid și concentrează puterea economică, industria și, mai presus de toate, un număr foarte mare de oameni, dând, de asemenea, naștere unui număr mare de probleme sociale și de infrastructură. Astfel, orașele joacă un rol deosebit de important în politica de coeziune a Uniunii Europene. Acest aspect primește atenția cuvenită în raport, motiv pentru care am votat în favoarea acestuia.
<SPEAKER ID="369" NAME="Rolandas Paksas" AFFILIATION="EFD">
în scris. - (LT) Orașele stimulează creșterea economică și spiritul antreprenorial și contribuie la crearea de noi locuri de muncă durabile. Prin punerea în aplicare a agendei urbane, trebuie să ne concentrăm mai mult pe sprijinirea dezvoltării și a modernizării calitative a infrastructurii și a serviciilor în orașele europene. În vederea punerii în aplicare a conceptului de dezvoltare urbană mai inteligentă, trebuie să se creeze condițiile pentru a dezvolta infrastructura orașelor în mod corespunzător și eficient, prin intermediul unor tehnologii avansate, în special tehnologiile informației și a comunicațiilor (TIC). Aplicarea sistemelor inteligente ar contribui la abordarea unor provocări legate de congestia transporturilor, eficiența energetică și siguranța în sectorul public. Având în vedere nevoile specifice ale regiunilor individuale, este necesar să se promoveze investițiile în progresul tehnologic. Trebuie să promovăm inovarea socială în zonele urbane, în special în cartierele defavorizate, prin exploatarea oportunităților oferite de politica de coeziune. Este esențial să se regenereze zonele urbane prin recuperarea zonelor industriale și a terenurilor contaminate, promovând totodată dezvoltarea incluzivă a zonelor urbane și rurale. Pentru a atinge acest obiectiv, este necesar să se pună în aplicare guvernanța pe mai multe niveluri, programarea teritorială și principiul parteneriatului. Trebuie menționat faptul că, pe baza celor mai bune practici ale statelor membre în ceea ce privește planificarea strategică, Comisia ar trebui să elaboreze orientări specifice ale UE pentru practica de planificare a dezvoltării urbane integrate și pentru a face planificarea urbană integrată obligatorie din punct de vedere juridic. Mai mult, inițiativele locale trebuie să urmărească în mod activ parteneriatul între sectoarele public și privat și să pună în aplicare strategii inovatoare de dezvoltare a infrastructurii urbane.
<SPEAKER ID="370" NAME="Georgios Papanikolaou" LANGUAGE="EL">
Acest raport își propune să identifice provocările actuale, în special în ceea ce privește standardele de viață, cu care se confruntă cetățenii UE care locuiesc în zonele urbane. Trebuie să ne amintim că în Europa există aproximativ 5 000 de orașe cu o populație cuprinsă între 5 000 și 50 000 de locuitori și aproape 1 000 de orașe cu o populație de peste 50 000 de locuitori. Chiar dacă numai 7 % din populația UE trăiește în orașe cu peste 5 milioane de locuitori, comparativ cu 25 % în Statele Unite ale Americii, în numeroase zone urbane, inclusiv în Grecia, populația este în creștere. În orice caz, orașele din Europa sunt centre de activitate economică, de inovare și de ocupare a forței de muncă, iar sprijinirea lor este, prin urmare, importantă în special în perioade de recesiune economică. Raportul, în favoarea căruia am votat, constată, pe bună dreptate, că acest sprijin trebuie să fie furnizat la patru niveluri (UE, național, regional și local), prin utilizarea instrumentelor economice și politice corespunzătoare, disponibile la fiecare nivel (fonduri comunitare, programe naționale strategice, programe operaționale regionale și resurse locale și private).
<SPEAKER ID="370" NAME="Maria do Céu Patrão Neves" LANGUAGE="PT">
Începând cu anul 2009, data primului raport intitulat "Dimensiunea urbană a politicii de coeziune în noua perioadă de programare”, s-au adus noi contribuții la această problemă și a fost dezvoltată în continuare. Scopul acestui raport este de a urmări raportul precedent, subliniind mai multe aspecte ale dimensiunii urbane a politicii de coeziune pe care Comisia pentru dezvoltare regională le consideră esențiale sau problematice pentru viitoarea politică de coeziune, care ar trebui să devină o politică de prim rang și eficientă pentru orașele din UE. Am votat în favoare, având în vedere importanța deosebită a acestui subiect pentru exploatarea potențialului orașelor mici și mijlocii și al orașelor mari. Sunt de acord cu avertismentul raportorului că abordarea "proiecte pentru bani” ar trebui să fie înlocuită de abordarea "bani pentru proiecte”. Într-adevăr, proiectele nu ar trebui să fie elaborate în scopul de a obține fondurile disponibile, ci mai degrabă pentru a îndeplini obiective strategice. Experiența arată că, în multe cazuri, ideile de proiecte apar pe baza fondurilor disponibile, în loc să fie bazate pe nevoile reale și pe prioritățile strategice. Combaterea acestui lucru este una dintre principalele provocări ale politicii de dezvoltare și, de asemenea, ale politicii de coeziune.
<SPEAKER ID="371" NAME="Aldo Patriciello" LANGUAGE="IT">
Orașele Europei constituie centrele sale de activitate economică, de inovare și de ocupare a forței de muncă, dar acestea se confruntă cu o serie de provocări. Tendința de suburbanizare, concentrarea sărăciei și a șomajului în cartierele urbane, congestia sporită și alte probleme de o complexitate similară necesită soluții în domeniul transporturilor și al locuințelor, precum și în sistemele de formare și de ocupare a forței de muncă, care trebuie să fie adaptate la nevoile locale. Politicile europene regionale și de coeziune abordează aceste provocări. Scopul principal al agendei urbane consolidate este de a servi la dezvoltarea și actualizarea calitativă a infrastructurii și a serviciilor în orașele europene. Pe de o parte, măsurile viitoare trebuie să fie strâns legate de prioritățile globale ale UE pentru a justifica contribuția bugetului UE. Strategia Europa 2020, cu toate acestea, se referă în principal la tendințele viitoare. Depășirea discrepanțelor actuale din orașele europene este la fel de importantă și trebuie să se reflecte în prioritățile viitoarei politici de coeziune. Ținând seama de experiența Strategiei de la Lisabona, evoluția agendei urbane nu trebuie să fie un proces cu un singur sens, ci să aibă o dimensiune organică, cu o abordare ascendentă. Pentru ca orașele europene să continue să se dezvolte, votez în favoarea propunerii.
<SPEAKER ID="371" NAME="Phil Prendergast" AFFILIATION="S&amp;D">
în scris. - Europa are aproape 1 000 de orașe cu o populație care depășește 50 000 de locuitori și care este în continuă creștere. Având în vedere modificările recente ale populației și migrația, este important să se evalueze continuu modul în care dorim ca orașele viitorului să se dezvolte. Trebuie să se găsească răspunsuri la provocările legate de transport, locuințe, suburbanizare și spații verzi. Aceste răspunsuri trebuie să fie adaptate la nevoile locale, recunoscând însă că aspectele cum ar fi șomajul, privațiunile materiale și excluziunea socială sunt probleme universale. Politicile regionale și de coeziune ale UE trebuie să abordeze aceste provocări. Apariția orașelor ca factori economici pentru regiuni și țări înseamnă că agenda urbană trebuie să se bazeze pe strategii spațiale, care recunosc rolul orașelor nu numai ca locuri unde persoanele trăiesc și muncesc, ci și ca locuri în care se prestează servicii pentru cei din interiorul țării și dincolo.
<SPEAKER ID="372" NAME="Fiorello Provera" LANGUAGE="IT">
Europa este caracterizată printr-o diversitate teritorială și o dezvoltare policentrică mare. În acest context, orașele Europei reprezintă centre de activitate economică, de inovare și de ocupare a forței de muncă, dar acestea trebuie să facă față unei serii de provocări. Salut faptul că, în conformitate cu această agendă urbană, definirea noțiunii de "urban” este lăsată la latitudinea statelor membre, în conformitate cu principiul subsidiarității. Prin urmare, va fi posibil să se adapteze intervențiile în funcție de cererile fiecărui stat membru. Din acest motiv, salut această măsură și votez în favoarea sa.
<SPEAKER ID="373" NAME="Raül Romeva i Rueda" AFFILIATION="Verts/ALE">
în scris. - Am votat pentru. Acesta este un alt raport din proprie inițiativă referitor la dezvoltarea urbană în Europa, care mai degrabă repetă ceea ce s-a menționat deja în rapoartele anterioare privind această chestiune. Singura chestiune relevantă în acest moment se referă la rolul dimensiunii urbane în viitoarea arhitectură a politicii de coeziune după 2013 - cu toate acestea, raportul rămâne deschis din acest punct de vedere și nu face o recomandare clară. Raportul acoperă mai multe aspecte ale dimensiunii urbane a politicii de coeziune, cum ar fi guvernanța pe mai multe niveluri, principiul parteneriatului, subdelegarea responsabilităților, planificarea strategică integrată și planificarea financiară cuprinzătoare. Pe lângă un text favorabil gestionării integrate a frontierelor, referitor la "dezvoltarea urbană mai inteligentă” (punctul 8), suntem în principal dezamăgiți de faptul că prezența Grupului S&D a reușit să împiedice o formulare bună în ceea ce privește principiul parteneriatului. Proiectul de raport ar fi putut fi îmbunătățit printr-o serie de amendamente de compromis, iar amendamentele noastre au fost destul de bine integrate. Avem un text adecvat cu privire la costurile creșterii economice (punctul 4), protecția climei (punctul 9), coeziunea internă (punctul 10), abordarea integrată și ascendentă (punctele 21 și 23), cartierele defavorizate (punctul 25) și finanțarea încrucișată (punctul 28).
<SPEAKER ID="374" NAME="Oreste Rossi" LANGUAGE="IT">
Europa se caracterizează printr-o diversitate teritorială imensă. Orașele Europei sunt centre de activitate economică, de inovare și de ocupare a forței de muncă, dar acestea trebuie să facă față unei serii de provocări. Sunt de acord cu raportorul că politica de coeziune, inclusiv agenda europeană, ar trebui să urmărească obiectivul de a elimina discrepanțele teritoriale prin investiții în dezvoltarea urbană inteligentă cu scopul de a îmbunătăți calitatea infrastructurii și a serviciilor în orașe. Comisia Europeană și Banca Europeană de Investiții (BEI) au dezvoltat trei instrumente financiare, dintre care unul are ca scop administrarea sprijinului comun pentru dezvoltare durabilă în zonele urbane (și anume, Sprijin european comun pentru investiții durabile în zonele urbane sau JESSICA). Cu scopul de a acoperi nevoile teritoriale specifice, este recomandabil să se coordoneze la nivel regional, național și la nivelul UE oportunitățile de finanțare în cel mai bun mod posibil.
<SPEAKER ID="375" NAME="Olga Sehnalová" AFFILIATION="S&amp;D">
în scris. - (CS) Am votat pentru adoptarea raportului dlui Oldřich Vlasák privind Agenda urbană europeană și viitorul acesteia în cadrul politicii de coeziune. Salut principalul obiectiv al acestui raport, și anume acela de a sprijini dimensiunea urbană a politicii de coeziune în noua perioadă de programare și de a lua în considerare dezvoltarea actuală a agendei urbane în UE. De asemenea, aș dori să menționez totuși publicarea recentă a Cărții albe privind viitorul transporturilor până în 2050, care subliniază pașii către realizarea unui spațiu european unic al transporturilor. În opinia mea, unul dintre principalele obstacolele în calea atingerii obiectivelor ambițioase ale cărții albe este reprezentat de diferențele care subzistă la nivelul infrastructurii și al serviciilor de transport în numeroase state membre. Instrumentele politicii de coeziune trebuie, prin urmare, să joace în continuare un rol important în convergența acestor niveluri, în interesul unor transporturi europene durabile și în condiții de siguranță. Aceste instrumente se aplică atât orașelor, cât și zonelor rurale și în special zonelor transfrontaliere, a căror prosperitate și șanse de ocupare a forței de muncă depind de dezvoltarea infrastructurii.
<SPEAKER ID="375" NAME="Nuno Teixeira" LANGUAGE="PT">
Consider că Agenda urbană europeană este o politică a cărei importanța nu poate fi contestată, având în vedere faptul că 70 % din populația europeană locuiește în orașe și că această populație generează aproximativ 80 % din produsul intern brut (PIB) al UE. Un total de 21,1 miliarde de euro au fost alocate pentru dezvoltarea urbană în perioada 2007-2013, care urmează să fie orientate spre reabilitarea siturilor industriale și a terenurilor contaminate, regenerarea urbană și rurală, transportul urban ecologic și locuințe. Agenda urbană europeană se axează pe dezvoltarea infrastructurii și a serviciilor în orașe. Orașele se confruntă în prezent cu probleme numeroase și diferite, care necesită punerea în aplicare a unor modele adaptate și integrate de dezvoltare locală. Prin urmare, din moment ce politica urbană este integrată în obiectivele politicii de coeziune, aceasta din urmă ar trebui să servească drept legătură cu zonele rurale, în scopul de a promova dezvoltarea incluzivă. Orașele ar trebui să aibă un cuvânt de spus în rezolvarea problemelor lor prin intermediul guvernanței pe mai multe niveluri și prin utilizarea principiului parteneriatului. În cele din urmă, aș dori să subliniez că dezvoltarea unei planificări strategice integrate ar trebui să fie completată de instrumentele de inginerie financiară flexibile, astfel încât autoritățile naționale, regionale și locale să fie libere să pună în aplicare prioritățile lor.
<SPEAKER ID="375" NAME="Silvia-Adriana Ţicău" AFFILIATION="S&amp;D">
în scris. - Am votat pentru raportul privind agenda urbană europeană și viitorul acesteia în cadrul politicii de coeziune. Zonele urbane generează aproximativ 80% din PIB, sunt responsabile de 70% din energia consumată în UE și reprezintă cele mai importante centre de inovare, cunoaștere și cultură. În perioada 2007-2013, aproximativ 21,1 miliarde EUR au fost alocate dezvoltării urbane, reprezentând 6,1% din bugetul UE destinat politicii de coeziune. Astfel, 3,4 miliarde EUR sunt destinate reabilitării siturilor industriale și a terenurilor contaminate, 9,8 miliarde EUR pentru proiecte de regenerare urbană și rurală, 7 miliarde pentru transportul urban ecologic și 917 milioane pentru construirea de locuințe.
<P>
Orașele inteligente necesită o infrastructură inteligentă de comunicații, de transport și de energie. Susțin dezvoltarea de planuri integrate de mobilitate urbană și încurajez autoritățile locale să modernizeze transportul public urban, pentru a deveni mai ecologic și mai eficient. Implementarea Sistemelor inteligente de transport (STI) în zonele urbane va creste eficiența energetică și siguranța transporturilor.
<P>
Deoarece 99 % din fondul locativ european este alcătuit din clădiri vechi, solicit Comisiei și statelor membre ca, în viitorul cadru financiar multianual, să crească de la 4 % la 15 % cota din FEDER pe care fiecare stat o poate utiliza pentru creșterea eficienței energetice a locuințelor.
<SPEAKER ID="376" NAME="Viktor Uspaskich" AFFILIATION="ALDE">
în scris. - (LT) Raportorul observă pe bună dreptate că statele membre trebuie să depună mai multe eforturi pentru a garanta că dezvoltarea urbană durabilă devine o prioritate strategică. Deși aproape 70 % din populația Lituaniei locuiește în orașe și zone suburbane, țara mea are, cu toate acestea, nevoie de o abordare clară, integrată și durabilă. Acest lucru este cauzat de concurența redusă.
<P>
Este foarte important să se echilibreze prioritățile UE și nevoile locale. Agenda urbană a UE nu trebuie să devină un proces cu un singur sens - este esențial ca cetățenii să își poată exprima opinia.
<P>
Raportul face referire la mai multe provocări de planificare urbană, cum ar fi regenerarea urbană, locuințele adecvate și transportul urban ecologic. Din păcate, lista de probleme sociale în zonele urbane din Lituania este întrucâtva mai lungă. Potrivit statisticilor oficiale ale guvernului lituanian, aproximativ 18 % din locuitorii din mediul urban din Lituania sunt expuși riscului de sărăcie. Lituania are una dintre cele mai mari rate de suicid urban din lume.
<P>
Statisticile Uniunii Europene arată că peste 25 % dintre tinerii lituanieni sunt obligați să accepte locuri de muncă prost plătite și să încheie contracte pe termen scurt cu garanții de securitate socială insuficiente. Acest lucru are un impact semnificativ asupra independenței tinerilor care trăiesc în orașe și provoacă probleme demografice majore, deoarece întemeierea unei familii în zonele urbane devine o sarcină dificilă.
<SPEAKER ID="377" NAME="Angelika Werthmann" AFFILIATION="NI">
în scris. - (DE) Am votat în favoarea acestui raport. Unul dintre motivele pentru care Strategia de la Lisabona nu a putut să își atingă obiectivele a fost slaba integrare a orașelor și a regiunilor. Printre propunerile raportorului se numără schimbarea fundamentală a modului în care fondurile sunt alocate: "proiectele nu ar trebui să fie elaborate pentru a atrage fondurile disponibile, ci pentru a îndeplini obiectivele strategice.”
<SPEAKER ID="378" NAME="Luís Paulo Alves" LANGUAGE="PT">
Votez în favoarea acestui raport deoarece acesta subliniază necesitatea de a lua decizii concrete în ceea ce privește anumite aspecte-cheie ale viitoarei politici de coeziune, inclusiv consolidarea Obiectivului 3. În acest domeniu, este important să nu se neglijeze regiunile cele mai izolate și regiunile ultraperiferice.
<P>
Obiectivul cooperării teritoriale este esențial pentru a pune în practică politica de coeziune. Aș dori să subliniez grupările europene de cooperare teritorială (GECT), care aduc o contribuție semnificativă la coeziune prin programe de cooperare transteritorială.
<SPEAKER ID="378" NAME="Roberta Angelilli" LANGUAGE="IT">
A servi la dezvoltarea armonioasă a UE este unul dintre obiectivele politicii de coeziune, care este un instrument indispensabil pentru consolidarea realității economice, sociale și teritoriale a Europei, precum și un factor esențial pentru realizarea unei creșteri inteligente și incluzive, astfel cum s-a anticipat în strategia Europa 2020. Susțin acest raport deoarece consider că această coeziune teritorială ar trebui să fie sprijinită în mod adecvat, prin alocarea de fonduri structurale mai mari și, prin urmare, este corect ca ponderea alocată Obiectivului 3 să fie majorată de la nivelul actual de 2,5 % la 7 %, având în vedere, în plus, că aproximativ 37,5 % din populația europeană trăiește în regiunile de frontieră. Alocarea de resurse mai mari ar însemna, în primul rând, investiții în rețelele transeuropene de transport (TEN), a căror modernizarea este o prioritate urgentă; și, în al doilea rând, acțiunile de reducere a obstacolelor fizice, culturale, administrative și de reglementare, care împiedică cooperarea și coeziunea teritorială.
<SPEAKER ID="379" NAME="Pino Arlacchi" AFFILIATION="S&amp;D">
în scris. - Dle președinte, am votat în favoarea acestui raport deoarece acesta subliniază faptul că, prin contribuția sa semnificativă la modelul de guvernanță pe mai multe niveluri, cooperarea teritorială europeană este unul dintre pilonii politicii de coeziune. Având în vedere că această cooperare teritorială și-a dovedit eficiența în promovarea dezvoltării armonioase a Uniunii în ansamblu, este fundamental, în prezent, să majorăm bugetul acesteia de la 2,5 % la cel puțin 7 % din resursele generale ale politicii de coeziune pentru următoarea perioadă de programare.
<SPEAKER ID="379" NAME="Sophie Auconie" LANGUAGE="FR">
Deși reprezint regiunile centrale, Auvergne și Limousin, care nu au frontiere cu alte state membre ale Uniunii Europene, sunt convinsă de utilitatea cooperării transfrontaliere - și, în general, a cooperării teritoriale - pentru dezvoltarea Europei și pentru construirea de relații între oameni. Sunt pe deplin de acord cu propunerile prezentate de raportoare, colega mea, dna Sanchez-Schmid, în special atunci când vine vorba despre consolidarea rolului grupărilor europene de cooperare teritorială (GECT), precum și de finanțarea acestui obiectiv.
<SPEAKER ID="379" NAME="Jean-Luc Bennahmias" LANGUAGE="FR">
Scopul Obiectivului 3 al politicii de coeziune este de a apropia mai mult toate regiunile europene, în special regiunile transfrontaliere, din punct de vedere economic, social și de mediu. Acest lucru se datorează faptului că este important să se consolideze legăturile dintre aceste regiuni, în special în domeniul energiei și al transporturilor. Într-o perioadă în care trecem prin ceea ce ar putea fi numit o criză a ideii europene, este bine să se reitereze valoarea adăugată europeană pe care o oferă cooperarea teritorială. Pentru ca Obiectivul 3 să poată fi pus în aplicare în cel mai bun mod posibil am solicitat, prin urmare, o creștere substanțială a fondurilor structurale alocate pentru acest obiectiv, cu scopul de a îmbunătăți îndeosebi infrastructura de transport, sporind astfel mobilitatea cetățenilor europeni în cadrul regiunilor și între acestea. În calitate de reprezentant ales al unei regiuni transfrontaliere, am acordat o atenție deosebită acestei probleme și mă bucur că am solicitat o cooperare consolidată a autorităților locale, ceea ce înseamnă atât cooperarea dintre autorități, cât și cooperarea cu instituțiile europene. Trebuie să îmbunătățim dialogul cu aceste autorități, în scopul de a înțelege mai bine problemele care există și de a face față provocărilor. În cele din urmă, deoarece este în continuare prea complicat să se pună în aplicare programe de cooperare teritorială, am solicitat ca acestea să fie simplificate și am subliniat caracterul specific al programelor asociate cu acest obiectiv, care sunt, prin însăși natura lor, programe internaționale.
<SPEAKER ID="380" NAME="Mara Bizzotto" LANGUAGE="IT">
Votez în favoarea acestui raport, care subliniază beneficiile care decurg din cooperarea sporită între regiunile învecinate din diferite state membre. Sunt de acord cu transformarea obiectivului de cooperare teritorială într-unul dintre pilonii politicii de coeziune în cadrul Comunității de îndată ce este necesar, din punctul de vedere al consolidării sinergiilor dintre teritoriile învecinate care, în mod firesc, au aceleași nevoi și probleme, pentru a îmbunătăți capacitățile și pentru a spori mijloacele de realizare a schimburilor politice, economice și administrative între regiunile învecinate. De asemenea, cred că propunerea din raport referitoare la creșterea angajamentului financiar al Comunității în scopul menținerii acestui pilon al coeziunii politice este una pozitivă.
<SPEAKER ID="380" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport deoarece trebuie să consolidăm cooperarea teritorială care vizează să ajute teritoriile și regiunile să abordeze împreună provocările lor comune, să reducă barierele fizice, culturale, administrative și de reglementare din calea unei astfel de cooperări și să diminueze efectul de frontieră. Programele de cooperare transfrontalieră sunt, de asemenea, importante pentru a asigura eficiența și obținerea de rezultate în punerea în aplicare a strategiilor de reducere a sărăciei și de integrare a grupurilor defavorizate în societatea europeană. În plus, legăturile culturale și lingvistice apropiate dintre regiunile de frontieră din diferitele state membre, care reprezintă o moștenire istorică, trebuie exploatate pentru a stimula cooperarea transfrontalieră. De asemenea, trebuie să existe o mai bună coordonare între autoritățile de gestionare și instituțiile transfrontaliere deja existente, precum euroregiunile cu ocazia implementării programelor transfrontaliere, pentru a garanta un nivel înalt de calitate, transparență și apropiere față de cetățeni a proiectelor.
<SPEAKER ID="381" NAME="Vito Bonsignore" LANGUAGE="IT">
Am votat în favoarea acestui raport referitor la inițiativa privind cooperarea teritorială transfrontalieră, transnațională și interregională. De fapt, îmi dau seama de importanța unei mai bune cooperări între cei de pe scena politică, care a fost bine evidențiată de raportoare, în scopul de a dezvolta și a realiza proiecte care sunt mai ambițioase și mai utile pentru toți cetățenii. Este binecunoscut faptul că populațiile din regiunile de frontieră ar putea suferi din cauza lipsei de infrastructură; rezultă că participarea tuturor părților interesate ar putea conduce la îndeplinirea nevoilor tuturor populațiilor, chiar și în cazul acelor populații care sunt mai departe de centrul Europei. Prin urmare, în vederea atingerii acestui obiectiv, este necesară o planificare mai strategică și o colaborare la nivel de guvernanță, astfel încât anumite programe financiare să poată deveni mai ușor de utilizat; de asemenea, utile ar fi controalele mai răspândite pentru a garanta o mai mare claritate și trasabilitate a fondurilor utilizate. În acest context, consider că este corect să se sporească vizibilitatea acestor instrumente de către Comisie: numai printr-o mai bună promovare a acestor măsuri părțile în cauză pot să acționeze în condiții clare.
<SPEAKER ID="381" NAME="David Casa" AFFILIATION="PPE">
în scris. - În ultimii ani, a devenit tot mai important să se limiteze obstacolele de reglementare și administrative din calea coeziunii, astfel încât să se sporească capacitatea diferitelor regiuni de a aborda problemele comune împreună. Sunt în favoarea concluziilor la care a ajuns raportoarea și am decis să votez în favoarea acestui raport.
<SPEAKER ID="381" NAME="Lara Comi" LANGUAGE="IT">
În prezent, "cooperarea teritorială” constituie cu siguranță unul dintre principalele subiecte pentru Uniunea Europeană. Necesitatea ca țările să colaboreze și ca legătura dintre popoare să fie consolidată în continuare este mai evidentă ca oricând dacă luăm în considerare faptul că 37,5 % din populația europeană locuiește în regiunile de frontieră. Din acest motiv, cooperarea teritorială se dovedește, prin urmare, a fi crucială din diferite puncte de vedere. Pe de o parte, aceasta ar promova în mod eficient consolidarea pieței interne, contribuind la eliminarea barierelor fizice și culturale care împiedică acest proces; pe de altă parte, aceasta ar sprijini integrarea europeană în diferite sectoare politice, ajutând țările să dezvolte proiecte coordonate și comune. Sunt de acord cu alocarea de fonduri mai mari pentru a sprijini această politică, mai presus de toate în cazul în care aceasta se referă la creșterea bugetului alocat pentru cooperarea interregională. Un alt punct forte adus la lumină de acest raport este crearea de grupări europene de cooperare teritorială (GECT). Consider că stabilirea acestor grupări poate aduce rezultate pozitive atât din punctul de vedere al guvernanței, în sensul că acestea ar însemna o guvernanță transfrontalieră care garantează elaborarea de politici diferite la nivel local și regional, cât și din punctul de vedere al coeziunii sociale, deoarece creează mai multe posibilități pentru apropierea dintre comunitățile care diferă la nivel lingvistic și cultural.
<SPEAKER ID="381" NAME="Edite Estrela" LANGUAGE="PT">
Am votat în favoarea raportului intitulat Obiectivul 3: viitoarea agendă a cooperării transfrontaliere, transnaționale și interregionale, deoarece este indispensabil pentru eficacitatea politicii de coeziune. Trebuie să se sublinieze importanța creării grupărilor europene de cooperare teritorială (GECT) ca un instrument-cheie pentru guvernanța teritorială care abordează necesitatea unei cooperări structurate din punct de vedere financiar, juridic și al unei guvernanțe pe mai multe niveluri.
<SPEAKER ID="381" NAME="Diogo Feio" LANGUAGE="PT">
Un procent de 37,5 % din populația Europei locuiește în regiunile de frontieră, făcând cele trei dimensiuni ale cooperării teritoriale - transfrontalieră, transnațională și interregională - o politică-cheie pentru Uniune, deoarece ajută teritoriile, regiunile și statele membre să colaboreze mai bine în ceea ce privește urmărirea obiectivelor lor comune.
<SPEAKER ID="381" NAME="José Manuel Fernandes" LANGUAGE="PT">
Acest raport, elaborat de dna Sanchez-Schmid face referire la Obiectivul 3: o provocare pentru cooperarea teritorială - viitoarea agendă a cooperării transfrontaliere, transnaționale și interregionale. Putem considera Obiectivul 3, cooperare teritorială europeană, ca fiind "relația deficitară a fondurilor structurale”. În ciuda faptului că populația din zonele transfrontaliere se ridică la aproape 200 de milioane, acestui obiectiv i se acordă numai 2,52 % din fondurile de coeziune. Având în vedere că politica de coeziune a UE este parte a unui cadru de solidaritate care cuprinde 27 de state membre și 271 de regiuni, care are ca scop să pună capăt discrepanțelor economice și sociale existente în acestea, este esențial ca următorul cadru financiar multianual (CFM) să sporească fondurile alocate acestui obiectiv, deoarece aceste regiuni au probleme grave de competitivitate, dar sunt esențiale pentru durabilitatea UE. Prin urmare, sunt de acord cu propunerea raportoarei de a consolida obiectivul de "cooperare teritorială”, prin creșterea bugetului general de la 2,5 % la 7 %, prin adoptarea de măsuri pentru a simplifica punerea în aplicare a programelor și prin crearea grupărilor europene de cooperare teritorială (GECT), care sunt esențiale pentru buna funcționare a sistemelor de guvernanță transfrontalieră.
<SPEAKER ID="382" NAME="Monika Flašíková Beňová" AFFILIATION="S&amp;D">
în scris. - (SK) Importanța cooperării teritoriale a crescut considerabil în ultimii ani ca urmare a reglementării de bază a fondurilor structurale și a intrării în vigoare a Tratatului de la Lisabona. Scopul său este de a elimina barierele fizice, administrative și de reglementare și de a atenua așa-numitul efect de frontieră dintre țări și regiuni, astfel încât acestea să poată reacționa la provocările comune ca o singură unitate. Este esențial să se mențină relația dintre cele trei elemente de bază - cooperarea transfrontalieră, transnațională și interregională - deoarece fiecare dintre acestea are justificarea și beneficiile sale. În efortul nostru de a îndeplini principiul coeziunii teritoriale, trebuie să îndeplinim mai întâi obiectivul de cooperare teritorială și procedurile standard. Pentru a putea fi pusă în aplicare cu succes și dezvoltată, cooperarea teritorială, ca idee europeană importantă, ar trebui să fie, de asemenea, un fel de întrupare simbolică a UE pentru toți cetățenii săi.
<SPEAKER ID="382" NAME="Nathalie Griesbeck" LANGUAGE="FR">
Doresc să salut adoptarea acestui raport și să subliniez importanța Obiectivului 3, care se referă la cooperarea teritorială, în cadrul politicii de coeziune a Uniunii Europene. Parlamentul nostru solicită o creștere a ponderii fondurilor structurale alocate pentru acest obiectiv - de la 2,5 % în prezent, la 7 % - și eu susțin cu convingere această poziție. Obiectivul 3 trebuie să fie menținut și mai ales dezvoltat, astfel încât să putem continua integrarea teritoriului comunitar dincolo de frontierele naționale. În calitate de deputat european care reprezintă o circumscripție electorală foarte afectată de problemele transfrontaliere și deoarece provin din singura regiune din Franța care are o frontieră cu alte trei state membre ale UE, acord o atenție deosebită acestor probleme și proiectelor de cooperare transfrontalieră. Aceste zone de cooperare teritorială sunt zone privilegiate pentru cooperarea europeană, în special cooperarea transfrontalieră. În aceste zone, frontierele, barierele și obstacolele sunt mai puțin "concrete”. În plus, devenind zone de proiect veritabile, aceste zone de cooperare au un rol esențial în consolidarea legăturilor de la nivel local între partenerii din diferite state membre și între cetățenii solidari, interesați să soluționeze problemele comune. Cooperarea teritorială trebuie încurajată.
<SPEAKER ID="383" NAME="Mathieu Grosch" AFFILIATION="PPE">
în scris. - (DE) Cooperarea transfrontalieră este esențială în regiunile de frontieră. Acesta este motivul pentru care regiunile Euregio și SaarLorLux trebuie să fie consolidate. Acesta este motivul pentru care salut menținerea cooperării transfrontaliere ca element-cheie în politica structurală.
<P>
Salut în special solicitarea ca cel puțin 70 % din fondurile bugetare să fie alocate cooperării teritoriale în colaborare transfrontalieră, pe de o parte, și ca finanțarea pentru cooperarea teritorială să crească de la nivelul de 2,5 % în perioada actuală de programare la cel puțin 7 % din bugetul total de finanțare în următoarea perioadă de programare.
<P>
În plus, stabilirea de alianțe europene pentru cooperarea teritorială este facilitată, deoarece acest nou instrument va îmbunătăți cooperarea pentru administrațiile locale și cetățeni, creând beneficii în multe regiuni, în special în regiunile de frontieră.
<P>
În general, acest raport reprezintă un pas important în direcția asigurării viitorului politicii transfrontaliere în cadrul UE și va permite comunității vorbitoare de limbă germană din Belgia, ca zonă de frontieră, să consolideze și să îmbunătățească în continuare parteneriatul său cu regiunile de frontieră.
<P>
În ceea ce privește politica de coeziune, mă bucur să văd că s-a adoptat de către Comisie propunerea mea ca fondurile structurale alocate pentru transport să se concentreze mai mult asupra orientării generale a politicii UE în domeniul transporturilor. Acest lucru poate, de asemenea, accelera proiecte importante în zonele de frontieră.
<SPEAKER ID="383" NAME="Brice Hortefeux" LANGUAGE="FR">
Regiunile de frontieră, unde locuiește 37,5 % din populația europeană, sunt extrem de importante pentru integrarea și apropierea cetățenilor europeni. Succesul cooperării teritoriale este evident acum. Acest obiectiv, stabilit în 2007 și prevăzut cu un buget de 8,5 miliarde de euro pentru perioada 2007-2013, care este alocat programelor transfrontaliere, transnaționale și interregionale, permite celor 271 de regiuni europene să beneficieze de o finanțare semnificativă care vizează să dezvolte și să consolideze proiectele comune și să depășească numeroase frontiere naturale și bariere, cum ar fi frontierele terestre și maritime și barierele administrative care afectează viețile cotidiene ale cetățenilor noștri.
<P>
Nu am nici o îndoială că raportul dnei Sanchez-Schmid, care a fost adoptat cu o largă majoritate, va influența activitatea Comisiei Europene în cadrul elaborării propunerilor legislative pe care aceasta le va prezenta în luna septembrie. Acest raport subliniază în special necesitatea de a menține pilonul transfrontalier ca atare și de a dezvolta stimulente pentru a impulsiona proiectele mari transfrontaliere și transnaționale, cum ar fi rețelele de transport transeuropene (TEN-T). Acestea sunt recomandări cu care sunt pe deplin de acord și aș dori, prin urmare, să laud încă o dată calitatea acestui raport, care a reușit să obțină un sprijin larg din partea tuturor partidelor.
<SPEAKER ID="383" NAME="Juozas Imbrasas" AFFILIATION="EFD">
în scris. - (LT) Am salutat acest document, deoarece cadrul financiar multianual pentru perioada 2007-2013 a transformat obiectivul cooperării teritoriale într-unul dintre cei trei piloni ai politicii de coeziune a UE, înlocuind inițiativa comunitară INTERREG. Prin urmare, coeziunea teritorială a devenit, la articolul 174 din tratat, una dintre cele trei componente ale politicii de coeziune, alături de politica economică și politica socială. Poziția sa stabilește în mod ferm acest obiectiv ca una dintre prioritățile principale ale Uniunii Europene. Cooperarea teritorială vizează eliminarea obstacolelor fizice, administrative și de reglementare din calea coeziunii și reducerea efectului de frontieră care există între teritorii și regiuni, pentru a permite acestora să facă față împreună provocărilor comune, indiferent că este vorba despre provocări teritoriale (servicii, infrastructuri, urbanism și amenajarea teritoriului), globale (mondializare, schimbări climatice), economice sau societale. Cooperarea teritorială aduce o valoare adăugată europeană și joacă un rol esențial în aprofundarea pieței interne și a integrării europene în mai multe domenii de politică și împărtășesc opinia potrivit căreia cooperarea teritorială ar trebui să rămână unul dintre pilonii politicii de coeziune.
<SPEAKER ID="383" NAME="Giovanni La Via" LANGUAGE="IT">
Instrumentul de "cooperare teritorială”, astfel cum este subliniat și în cadrul strategiei Europa 2020, joacă un rol crucial în consolidarea pieței interne și în promovarea integrării europene într-o varietate de politici sectoriale ale UE. Am votat în favoarea acestui raport, astfel încât aceste obiective să poată deveni realitate în viitorul apropiat, stimulând creșterea armonioasă, nu numai în diferite sectoare, dar și în zone din Europa de multe ori caracterizate prin eterogenitate la nivelul dezvoltării teritoriale. În acest scop, sunt necesare resurse - și acestea ar trebui să fie alocate pe baza unor criterii armonizate - dar și o sinergie eficientă între zonele transfrontaliere și transnaționale tocmai pentru că nevoile locale pot fi coordonate cu cele care au un domeniu de aplicare mai larg. Sunt sigur că patrimoniul cultural, istoric și lingvistic enorm al UE ar trebui să devină ușor de recunoscut dacă barierele fizice și teritoriale sunt depășite: acesta este tipul de colaborare care este piatra de temelie a viziunii noastre asupra principiilor democratice și a unității în diversitate.
<SPEAKER ID="384" NAME="Petru Constantin Luhan" AFFILIATION="PPE">
în scris. - Această Rezoluție a Parlamentului European referitoare la Obiectivul 3 este importantă pentru îndepărtarea obstacolelor administrative și legislative existente în prezent între statele membre.
<P>
Cooperarea teritoriala, așa cum este propusă în raport, are ca scop colaborarea statelor membre în domeniul serviciilor, infrastructurii, urbanismului și a amenajării teritoriului, economice și societale. Această cooperare are potențialul de a crea o uniune mai strânsă și mai durabilă între statele membre ale UE.
<P>
Obiectivul 3 prezintă un model complex de cooperare între partenerii din diferitele state membre, multidimensional, care necesită o abordare și o implementare specifice, concrete și unitare în statele membre, fapt ce va spori coeziunea dintre statele membre.
<P>
Nu în ultimul rând, acest raport atrage atenția asupra unui fapt important, și anume că este necesară atragerea, motivarea și participarea partenerilor din sectorul privat în vederea realizării acestei cooperări teritoriale, deoarece multe servicii sau infrastructuri sunt operate și deținute de către parteneri din acest sector.
<SPEAKER ID="385" NAME="Elżbieta Katarzyna Łukacijewska" LANGUAGE="PL">
Cooperarea europeană transfrontalieră face în prezent parte din politica de coeziune. Pe de o parte, aceasta contribuie la crearea proiectelor supranaționale și a strategiilor UE și, pe de altă parte, ajută la reducerea barierelor dintre teritorii și regiuni. Sunt convinsă că o cooperare teritorială eficientă este importantă nu numai în interiorul Uniunii, ci mai ales în zonele de frontieră cu statele membre ale Uniunii Europene. În plus, în timpul președinției poloneze a Consiliului Uniunii Europene vom avea posibilitatea de a promova principii armonioase pentru punerea în aplicare a programelor de cooperare transfrontalieră, atât în ​​zonele interne de frontieră, cât și în cele externe ale UE.
<P>
În ceea ce privește cele de mai sus, cred că raportul Sanchez-Schmid referitor la provocarea pentru cooperarea teritorială - viitoarea agendă a cooperării transfrontaliere, transnaționale și interregionale este o contribuție importantă la activitatea privind politica regională și am votat în favoarea adoptării acestuia.
<SPEAKER ID="386" NAME="Clemente Mastella" LANGUAGE="IT">
Reglementările generale ale fondurilor structurale, precum și intrarea în vigoare a Tratatului de la Lisabona au crescut considerabil importanța cooperării teritoriale, transformând-o într-unul dintre cei trei piloni ai politicii de coeziune a UE. Desigur, politica de coeziune ar trebui să elimine obstacolele fizice, administrative și de reglementare din prezent și să reducă "efectul de frontieră” între teritorii și regiuni, pentru a permite acestora să facă față împreună provocărilor comune, indiferent că este vorba despre provocări teritoriale, economice sau societale.
<P>
Sperăm că măsurile de cooperare pot fi coordonate la toate nivelurile de guvernanță, împreună cu strategia Europa 2020, care îndeplinește cerințele teritoriilor, precum și cu alte strategii teritoriale existente. Pentru a pune în aplicare principiul coeziunii teritoriale în mod corespunzător și pentru a crește valoarea adăugată europeană a intervenției fondurilor alocate în cadrul obiectivului "convergență” și "competitivitate și ocuparea forței de muncă”, considerăm că este necesară o mai mare armonizare între obiectivul "cooperare teritorială” și "mainstream”.
<P>
Suntem de acord cu ideea de a adopta, în primele etape ale perioadei de programare, o abordare "teritorială” de credite de "convergență” și "competitivitate și ocuparea forței de muncă” către un număr de proiecte prioritare precum Rețelele de transport transeuropene ( TEN), identificate și convenite în prealabil cu partenerii programelor, respectând principiile guvernanței pe mai multe niveluri și ale parteneriatului.
<SPEAKER ID="386" NAME="Rolandas Paksas" AFFILIATION="EFD">
în scris. - (LT) Finanțarea pentru cooperarea teritorială ar trebui să crească, ținând seama de influența sa asupra politicii de coeziune. Cu toate acestea, în momentul creșterii bugetului pentru această perioadă de programare, trebuie să indicăm în mod clar liniile bugetare ale politicii de coeziune pentru care se va reduce finanțarea, fără a aduce atingere punerii în aplicare a obiectivelor politicii de coeziune. Cooperarea teritorială elimină barierele administrative și de reglementare dintre regiuni și teritorii și ajută la abordarea problemelor legate de coeziunea teritorială, economică și socială. În plus, cooperarea dintre regiunile de frontieră trebuie să rămână o prioritate comparativ cu alte domenii de cooperare. În consecință, finanțarea pentru punerea sa în aplicare ar trebui să fie sporită. Consider că ar trebui să existe o mai mare flexibilitate în aplicarea limitei geografice de 150 de km pentru regiunile de coastă și cele maritime. Numeroase programe de cooperare regională trebuie să fie luate în considerare atunci când se elaborează și se pun în aplicare strategii pe scară largă. În plus, Comisia ar trebui să evalueze rezultatele primelor strategii macroregionale puse în aplicare. Cooperarea teritorială este strâns legată de frontierele externe ale Europei și, prin urmare, este necesar să se asigure sinergii mai eficiente între FEDR și alte instrumente de cooperare, să se faciliteze finanțarea și să se pună în aplicare o nouă politică de vecinătate. Trebuie remarcat faptul că punerea în aplicare a programelor de cooperare teritorială este împiedicată în prezent de faptul că aceasta implică numeroase autorități diferite. De asemenea, este necesar să se simplifice normele de audit și de control.
<SPEAKER ID="386" NAME="Justas Vincas Paleckis" AFFILIATION="S&amp;D">
în scris. - Îmbunătățirea cooperării dintre statele membre ale UE la nivel bilateral, regional și interregional nu este doar o parte esențială a mandatului Uniunii Europene, ci este, de asemenea, tot mai necesară pentru menținerea solidarității UE pe măsură ce abordăm un număr tot mai mare de probleme. Am sprijinit această rezoluție deoarece aceasta recunoaște că trebuie să simplificăm elementele punerii în aplicare ale acestor niveluri de cooperare și să implicăm actorii privați, în special în ceea ce privește cooperarea privind dezvoltarea economică. Statele membre ale UE vor avea în continuare mult de câștigat de pe urma mijloacelor îmbunătățite de cooperare cu alte state membre. Împreună cu raportoarea invit CE să efectueze un studiu aprofundat cu privire la rezultatele primelor strategii macroregionale puse în aplicare.
<SPEAKER ID="386" NAME="Alfredo Pallone" LANGUAGE="IT">
Viitoarea agendă a cooperării transfrontaliere, transnaționale și interregionale are o importanță strategică în definirea obiectivelor fiecărei realități teritoriale din Europa și a modalităților în care acestea pot fi atinse. "Cooperarea teritorială” este o valoare adăugată care deschide calea spre valorificarea potențialului și creșterea competitivității unei regiuni. Votez în favoarea raportului deoarece cred că este important să se definească obiectivele care garantează alocarea adecvată a fondurilor pentru programele de cooperare și pentru a satisface pe deplin nevoile fiecărei zone, prin implicarea celor mai importante proiecte regionale.
<SPEAKER ID="386" NAME="Maria do Céu Patrão Neves" LANGUAGE="PT">
"Cooperarea teritorială” a devenit unul dintre cei trei piloni ai politicii de coeziune a UE, care succede inițiativa comunitară INTERREG. Prin urmare, "coeziunea teritorială” a devenit, la articolul 174 din tratat, una dintre cele trei componente ale politicii de coeziune, alături de politica economică și politica socială. Aceasta este una dintre prioritățile principale ale Uniunii Europene. Scopul acestei politici este de a elimina obstacolele fizice, administrative și de reglementare din calea coeziunii și de a reduce "efectul de frontieră” care există între teritorii și regiuni, pentru a permite acestora să facă față împreună provocărilor comune, indiferent că este vorba despre provocări teritoriale (servicii, infrastructuri, urbanism și amenajarea teritoriului), globale (mondializare, schimbări climatice), economice sau societale. Am votat în favoare datorită principalei direcții a raportului, și anume: consolidarea obiectivului "cooperare teritorială” prin programarea coeziunii teritoriale în toate etapele de planificare și în coordonare cu strategia Europa 2020; adoptarea unei abordări teritoriale în cazul altor politici ale UE; încurajarea creării de grupări europene de cooperare teritorială (GECT); facilitarea punerii în aplicare a acestei politici; și angajamentul de a face vizibilă această politică în Europa sunt motivele care stau la baza votului meu în favoare.
<SPEAKER ID="387" NAME="Aldo Patriciello" LANGUAGE="IT">
Reglementările generale ale fondurilor structurale, precum și intrarea în vigoare a Tratatului de la Lisabona, au crescut considerabil importanța "cooperării teritoriale” în ultimii cinci ani, transformând-o într-unul dintre cei trei piloni ai politicii de coeziune a UE. Cadrul financiar pentru perioada 2007-2013 a transformat obiectivul "cooperării teritoriale” într-unul dintre cei trei piloni ai politicii de coeziune a Uniunii Europene, care succede inițiativa comunitară INTERREG. Prin urmare, "coeziunea teritorială” a devenit, la articolul 174 din tratat, una dintre cele trei componente ale politicii de coeziune, alături de coeziunea economică și socială și, de fapt, constituie una dintre principalele priorități ale UE. Aceasta vizează eliminarea obstacolelor fizice, administrative și de reglementare și atenuarea "efectului de frontieră” care există între teritorii și regiuni, pentru a permite acestora să facă față împreună provocărilor comune, indiferent că este vorba despre provocări teritoriale, economice sau societale. Obiectivul 3 prevede o cooperare complexă și multidimensională care reunește parteneri din diferite state membre. Din acest motiv, o simplificare a normelor de audit și de control este necesară. Pentru ca respectiva cooperare teritorială să devină întruchiparea simbolică a UE pentru toți cetățenii săi și ca factorii de decizie și funcționarii publici să se poată familiariza cu aspectele practice ale cooperării teritoriale care se referă la activitatea lor, am votat în favoarea acestei propuneri.
<SPEAKER ID="388" NAME="Fiorello Provera" LANGUAGE="IT">
Sunt de acord cu raportoarea în ceea ce privește afirmarea importanței majore a "cooperării teritoriale”, care vizează eliminarea obstacolelor fizice, administrative și de reglementare și reducerea "efectului de frontieră” dintre regiuni, promovând dezvoltarea armonioasă a acestora. Această nouă abordare va fi, de asemenea, relevantă pentru regiunile montane care ar putea juca, în același mod, un rol central în atingerea obiectivelor strategiei Europa 2020. Cu toate acestea, pentru a îndeplini aceste obiective, programele de cooperare teritorială trebuie simplificate, iar autoritățile locale și publicul trebuie să se implice într-o măsură mai mare prin încurajarea unei comunicări mai bune printr-o vastă campanie de informare mass-media.
<SPEAKER ID="389" NAME="Raül Romeva i Rueda" AFFILIATION="Verts/ALE">
în scris. - Am votat pentru. Proiectul de text al raportoarei a corespuns în linii generale poziției grupului nostru cu privire la obiectivul nr. 3. Amendamentele grupului nostru care au fost adoptate de REGI privesc: • o solicitare în favoarea flexibilității în aplicarea limitei geografice de 150 km pentru zonele costiere și maritime în cadrul programelor de cooperare transfrontalieră; • recomandarea ca o primă evaluare a GECT-urilor deja create să fie efectuată pentru a învăța din aceste experiențe inițiale; • legăturile culturale și lingvistice strânse dintre regiunile de frontieră din diferitele state membre trebuie exploatate pentru a stimula cooperarea transfrontalieră.
<SPEAKER ID="390" NAME="Oreste Rossi" LANGUAGE="IT">
"Cooperarea teritorială” este unul dintre pilonii politicii de coeziune a UE, care vizează eliminarea obstacolelor fizice, culturale, administrative și de reglementare și reducerea "efectului de frontieră” care există între teritorii și regiuni, în vederea promovării unei dezvoltări armonioase care le permite acestora să facă față împreună provocărilor comune. În viziunea strategiei Europa 2020, o mai bună alocare a fondurilor este importantă pentru a răspunde adecvat nevoilor și idiosincraziilor teritoriilor europene. Din aceste motive, voi vota în favoarea acestui raport.
<SPEAKER ID="390" NAME="Nuno Teixeira" LANGUAGE="PT">
Din anul 1986, obiectivul politicii de coeziune a fost de a consolida coeziunea economică și socială dintre diferitele state membre ale UE. Cu toate acestea, Tratatul de la Lisabona și noua strategie Europa 2020 au stabilit o a treia dimensiune, numită "coeziune teritorială”, care promovează o abordare funcțională a dezvoltării integrate a celor 271 de regiuni, considerate zone locuite. Sunt de părere că respectiva coeziune teritorială ar trebui să contribuie la eliminarea obstacolelor fizice, administrative și de reglementare care există între regiunile europene, precum și să promoveze dezvoltarea europeană armonioasă și o cooperare sporită prin proiecte comune între diferite regiuni cu caracteristici și obiective de dezvoltare similare. De asemenea, subliniez faptul că strategiile teritoriale ar trebui direct legate de liniile directoare ale rețelelor transeuropene de transport , de strategiile din cadrul politicii maritime integrate și de strategia Europa 2020, astfel încât să formeze o Europă inteligentă, sustenabilă și incluzivă. În cele din urmă, sunt pe deplin de acord cu ideea că este necesară stabilirea unui plan de acțiune pentru regiunile ultraperiferice ale UE, iar principiile multisectoriale ar trebui stabilite pentru a susține dezvoltarea armonioasă a acestora și a contribui la reducerea disparităților teritoriale în comparație cu alte regiuni europene.
<SPEAKER ID="391" NAME="Angelika Werthmann" AFFILIATION="NI">
în scris.. - (DE) Cofinanțarea proiectelor transfrontaliere, transnaționale și interregionale este un exemplu perfect al UE. Raportoarea a propus o serie de îmbunătățiri care vizează punctele slabe discutate anterior. Am votat în favoarea acestui raport.
<SPEAKER ID="392" NAME="Iva Zanicchi" LANGUAGE="IT">
Am votat în favoarea raportului prezentat de dna Sanchez-Schmid. Raportul subliniază valoarea adăugată a "cooperării teritoriale” și potențialul acesteia de promovare a competitivității. Susținând structura originală a Obiectivului 3, raportul propune o creștere a fondurilor și atrage atenția asupra nevoilor specifice ale populațiilor de la frontiere. O abordare strategică și un răspuns axat pe nevoile și idiosincraziile fiecărei regiuni pot fi garantate prin alocarea de fonduri pe baza unor criterii armonizate pentru fiecare program de cooperare teritorială.
<SPEAKER ID="393" NAME="Luís Paulo Alves" LANGUAGE="PT">
Consider cu tărie că un cadru strategic eficient poate asigura o abordare comună și valorifica sinergiile dintre toate fondurile, pentru a susține obiectivele politicii de coeziune, cum ar fi cele stabilite în tratate, și, prin urmare, pentru a servi mai bine populației UE și a răspunde așteptărilor acesteia. Raportul se îndreaptă într-o anumită măsură către crearea acestor sinergii și, prin urmare, votez în favoarea acestuia.
<SPEAKER ID="394" NAME="Elena Oana Antonescu" AFFILIATION="PPE">
în scris. - Nevoia unei flexibilități sporite în ceea ce privește utilizarea fondurilor și a unei culturi administrative care să promoveze o abordare multidisciplinară și o simplificare a administrării fondurilor este esențială pentru stabilirea unui cadrul strategic comun privind fondurile structurale. În domeniul sinergiilor dintre fondurile structurale, Parlamentul European a insistat asupra necesității de a evita o concentrare ridicată a capacității în centre de interes economic și regiuni "de top” ale Uniunii Europene. Consider necesară o abordare integrată a politicilor sectoriale pentru a atinge un rezultat optim în ceea ce privește dezvoltarea și creșterea economică, reducerea disparităților de dezvoltare dintre regiuni, crearea de locuri de muncă, ameliorarea calității vieții, formarea lucrătorilor pentru noi locuri de muncă, coeziunea socială și teritorială și realizarea modelului social european, care constituie un factor de coeziune și de competitivitate al economiei europene. Concentrarea acțiunii comune a fondurilor la nivel regional sau local sporește valoarea adăugată a acestora și permite părților interesate să adapteze acțiuni specifice la nevoile economice și sociale reale și, astfel, la situația ocupării forței de muncă din fiecare regiune specifică. Prin urmare, am votat în favoarea acestui raport..
<SPEAKER ID="394" NAME="Sophie Auconie" LANGUAGE="FR">
Toți cei implicați în politica de coeziune sunt de acord că, deși dispunem de mai multe fonduri europene în paralel - Fondul european de dezvoltare regională (FEDR), Fondul social european (FSE), Fondul de coeziune, Fondul european pentru pescuit (FEP) și Fondul european agricol pentru dezvoltare rurală (FEADR) - acestea nu permit întotdeauna o gestiune optimă a resurselor financiare ale Uniunii Europene. Am votat în favoarea raportului pentru că propune modalități interesante de atingere a obiectivului imperativ de sporire a consecvenței dintre aceste dispozitive. Am speranțe mari că această abordare, care este susținută de Comisia Europeană, va face parte din propunerile viitoare ale Comisiei privind cadrul de reglementare care se va aplica viitoarei politici de coeziune (2014-2020).
<SPEAKER ID="394" NAME="Jean-Luc Bennahmias" LANGUAGE="FR">
Deși acum analizăm și dezbatem următorul cadru multianual, a fost important să se reitereze faptul că politica de coeziune rămâne o pârghie esențială pentru creșterea economică și că bugetul alocat acesteia nu ar trebui redus. Una dintre modalitățile în care putem aduce îmbunătățiri este creșterea nivelului consecvenței dintre diferitele instrumente și politici, în special în relație cu strategia Europa 2020, astfel încât să atingem o mai bună sinergie între diferitele fonduri și, prin urmare, să putem obține o politică de dezvoltare regională orientată într-o mai mare măsură către rezultate. Una dintre consecințele proliferării fondurilor este că acestea sunt mai puțin vizibile, iar cetățenii și părțile interesate dețin mai puține cunoștințe despre acestea; o altă consecință este că aceasta poate conduce la duplicări sau inconsistențe și, astfel, la reducerea impactului general al acestei politici. Prin urmare, în acest raport am specificat trei obiective principale care considerăm că ar trebui urmărite: punerea în aplicare de programe multifonduri, consolidarea asistenței tehnice și elaborarea unui ghid european. Prin optimizarea sinergiilor, vom putea spori valoarea adăugată europeană a politicii de coeziune pentru partenerii locali și regionali din întreaga Uniune Europeană, ceea ce va permite, la rândul său, cetățenilor să se bucure de avantaje sporite.
<SPEAKER ID="395" NAME="Sergio Berlato" LANGUAGE="IT">
Uniunea Europeană a insistat, în cadrul câtorva rezoluții, asupra nevoii unei abordări integrate între diferitele politici sectoriale în vederea obținerii rezultatului optim pentru creștere și dezvoltare în UE. Cea mai hotărâtă încercare de coordonare a eforturilor programelor și fondurilor UE a avut loc, în opinia mea, în perioada de după criza în care a intrat Europa. Este foarte clar că, în viitor, nevoia de consolidare a bugetelor ne va forța să obținem un impact și mai mare al fondurilor disponibile. Consider că acest moment istoric dificil pe care îl experimentează Europa prezintă totuși oportunitatea de a utiliza negocierile privind următorul cadru financiar multianual (CFM) în vederea obținerii unor sinergii mai ample din programele și fondurile UE. În special, experiența acestor ani demonstrează cu claritate faptul că finanțarea acțiunilor economice, cum ar fi inovarea, cercetarea și mediul, din Fondul european de dezvoltare regională (FEDR) poate fi mai eficientă dacă este strâns coordonată și integrată cu acțiunile întreprinse de Fondul social european (FSE). În cele din urmă, aș dori să reiterez solicitarea Comisiei de a promova o cultură care vizează simplificarea gestionării fondurilor UE.
<SPEAKER ID="396" NAME="Mara Bizzotto" LANGUAGE="IT">
A trebuit să votez în favoarea acestui raport. În astfel de vremuri, când criza economică și financiară impune cheltuieli mai atente, transparență și o finanțare sigură și inovatoare, în fața unor resurse mai limitate ca niciodată și a unor nevoi sociale mai acute, să încercăm să eficientizăm utilizarea fondurilor structurale nu este numai un obiectiv, ci și o datorie morală a tuturor gestionarilor și, mai presus de toate, a acestei Europe care este percepută de cetățenii săi ca o entitate ce devine tot mai abstractă și îndepărtată de nevoile reale ale populației.
<SPEAKER ID="396" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport pentru că raționalizarea cheltuielilor implică o mai mare eficiență și eficacitate a politicilor la nivelul UE, precum și la niveluri locale, regionale și naționale. În plus, în cadrul negocierilor interinstituționale privind noua perspectivă financiară a UE (2014-2020), Parlamentul European ar trebui să furnizeze propuneri specifice referitoare la un cadru strategic unic, să asigure punerea în aplicare a obiectivelor politicii de coeziune a UE și eficiența fondurilor structurale. Ar trebui să atragem atenția asupra faptului că respectiva criză economică și financiară a continuat să sporească nevoia urgentă privind luarea de măsuri în sectoarele acoperite de Fondul social european (FSE), promovând în special ocuparea forței de muncă, reorientarea profesională, incluziunea socială și reducerea sărăciei. De asemenea, aș dori să subliniez faptul că FSE, ca instrument auxiliar pentru activitățile de formare continuă, dobândire a calificărilor și reorientare în carieră, ar trebui considerat ca fiind o resursă esențială, acesta nefiind în realitate exploatat la maximum, în vederea promovării unei creșteri complexe și eficiente și a unei competitivități bazate pe cunoaștere în Europa. Cheltuielile în domeniul politicii de coeziune trebuie raționalizate prin reducerea fragmentării instrumentelor de finanțare și consolidarea unei mai mari complementarități între diversele instrumente de finanțare. În plus, trebuie să ținem seama de propunerea Comisiei privind o mai bună prioritizare și o concentrare tematică a resurselor naționale și ale UE pe o serie de priorități în vederea obținerii unei coordonări mai eficiente între fonduri.
<SPEAKER ID="397" NAME="Nessa Childers" AFFILIATION="S&amp;D">
în scris. - Este deosebit de importantă asigurarea eficienței acestor fonduri europene, dar și a altor fonduri de acest tip, pentru a asigura sprijinul continuu acordat acestora de către populația europeană.
<SPEAKER ID="398" NAME="Karima Delli" LANGUAGE="FR">
Salut ideile luate în considerare, prin adoptarea acestui raport, în vederea consolidării sinergiilor dintre politicile cu impact asupra teritoriilor, pe de o parte, și dintre fonduri, pe de altă parte, în special prin creșterea finanțării și stabilirea de programe multiregionale. Cu toate acestea, găsesc că este deplorabil faptul că implicarea autorităților locale și regionale în procesele decizionale nu este considerată prioritară. Îmbunătățirea guvernanței prin implicarea suplimentară a autorităților cu capacități de administrare descentralizată este modalitatea de a răspunde nevoii de absorbție, de eficientizare și de simplificare, toate acestea fiind de dorit în momentul punerii în aplicare a politicii de coeziune.
<SPEAKER ID="398" NAME="Luigi Ciriaco De Mita" LANGUAGE="IT">
Politica de coeziune economică, socială și teritorială reprezintă unul dintre pilonii fundamentali ai UE, preocupați nu numai să promoveze și să dezvolte excelența prin încurajarea inovării, ci și să creeze convergențe și să elimine diferențele dintre și din zonele mai puțin dezvoltate, în comparație cu cele mai avansate. Programele comune au reprezentat cel mai inovator aspect din perioada 2007-2013, conducând regiunile și statele membre la adoptarea unei abordări integrate între teritorii și resurse ca parte a programării lor strategice și operaționale. Totuși, această abordare importantă poate fi, în multe cazuri, împiedicată să evolueze din cauza autonomiei substanțiale și a concurenței solide dintre diversele autorități responsabile cu gestionarea fiecărui program monofond. Dacă nu reușesc să coopereze în mod corespunzător, acestea pun în pericol nu numai integrarea valoroasă a operațiunilor și acțiunilor care ar putea fi realizate, ci și avantajele și impactul pe care aceste acțiuni le-ar putea aduce. În cadrul următoarei perioade de programare, ar putea fi util să se revină la programele multifond, încorporând în acestea experiența dobândită din programarea comună și încurajând o gestiune comună și responsabilă între diversele părți interesate, responsabile cu dezvoltarea regională. Consider că raportul adoptat aduce o contribuție eficientă la atingerea acestor obiective.
<SPEAKER ID="398" NAME="Edite Estrela" LANGUAGE="PT">
Am votat în favoarea raportului privind o eficacitate sporită a Fondului european de dezvoltare regională (FEDR) și a celorlalte fonduri structurale, întrucât consider că dezvoltarea unui cadru strategic ar putea asigura o abordare comună și valorifica sinergiile dintre toate fondurile existente, în vederea atingerii obiectivelor politicii de coeziune, astfel cum sunt definite în tratate, răspunzând, prin urmare, așteptărilor cetățenilor.
<SPEAKER ID="398" NAME="Diogo Feio" LANGUAGE="PT">
Parlamentul a subliniat în mod repetat nevoia de a crește nivelul eficienței aplicării combinate a Fondului european pentru dezvoltare regională (FEDR) și a celorlalte fonduri structurale, alături de abordarea integrată față de diversele politici sectoriale. Din cauza nevoii de a evita risipirea resurselor, care este și mai presantă în timpurile de criză gravă pe care le traversăm, este recomandabil să căutăm să profităm cât mai mult de sinergiile determinate de resursele puse la dispoziție de fondurile structurale, precum și să evităm ratarea șanselor din cauza unor pierderi excesive. Acest efort de a utiliza mijloacele disponibile va contribui la îmbunătățirea oportunităților de creștere sustenabilă, la reducerea disparităților dintre regiuni și la încurajarea incluziunii sociale și a coeziunii dintre regiuni. Totuși, acest lucru nu se va întâmpla dacă Uniunea și statele membre nu stabilesc priorități clare, împiedicând astfel împrăștierea fondurilor și subliniind aspecte a căror urmărire este cu adevărat esențială. Flexibilitatea vizată ar trebui însoțită de o monitorizare atentă a punerii în aplicare a fondurilor, astfel încât acest lucru să fie realizat respectând pe deplin normele privind rigoarea și transparența.
<SPEAKER ID="398" NAME="José Manuel Fernandes" LANGUAGE="PT">
Acest raport, care a fost elaborat de dl Stavrakakis, tratează situația actuală și nevoia de a reuni sinergii viitoare în vederea sporirii eficacității dintre Fondul european de dezvoltare regională (FEDR) și celelalte fonduri structurale. Pe durata a două decenii, fondurile structurale au fost investite în diverse regiuni ale Europei și au adus o contribuție esențială la îmbunătățirea calității vieții a milioane de europeni. Acestea păreau o sursă inepuizabilă din care cele mai dezavantajate regiuni își puteau satisface nevoile proprii de finanțare. Recenta criză economică și financiară ne-a readus la realitate și ne-a arătat consecințele unui consumerism nelimitat, ce îmbracă forma unor investiții nesustenabile.
<P>
Într-adevăr, îmbunătățirea infrastructurii nu este întotdeauna corelată cu o dezvoltare importantă. O evaluare riguroasă a tuturor proiectelor este, așadar, necesară în mod urgent, alături de redirecționarea strategică a fondurilor încă disponibile, luând în considerare atingerea obiectivelor stabilite de strategia Europa 2020 în ceea ce privește pregătirea pentru următorul cadru financiar multianual (CFM). Susțin recomandările din acest raport, orientate către crearea de sinergii prin stabilirea unui instrument strategic care acoperă toate fondurile structurale și este axat pe inovare și dezvoltare tehnologică, pe susținerea întreprinderilor, în special a întreprinderilor mici și mijlocii, și pe reducerea costurilor administrative.
<SPEAKER ID="399" NAME="João Ferreira" LANGUAGE="PT">
Obiectivul recomandat în raport este clar: crearea unui cadru strategic unic pentru Fondul european de dezvoltare regională (FEDR) și celelalte fonduri structurale, în special Fondul european agricol pentru dezvoltare rurală (FEADR) și Fondul european pentru pescuit (FEP), pentru următoarea perioadă financiară de după 2013, alături de coordonarea acestuia cu alte instrumente ale aspectelor externe ale politicii UE.
<P>
Prin crearea unui cadru strategic unic, caracteristicile specifice și diversitatea zonelor și a sectoarelor beneficiare se pot pierde, lăsând loc restricționării bugetului UE și reducerii plăților din fonduri, conform recomandărilor marilor puteri ale UE. Acest nou cadru vizează promovarea concurenței și consolidarea integrării politicilor UE în vederea consolidării strategiei Europa 2020, în favoarea marilor întreprinderi și a instituțiilor financiare, precum și a concentrării și centralizării capitalului.
<P>
Din partea noastră, vom continua să recomandăm utilizarea deplină a acestor fonduri și complementarizarea lor, în vederea susținerii și a promovării producției în fiecare țară, a combaterii șomajului și a promovării locurilor de muncă însoțite de drepturi, a creării bunăstării și a unei mai bune distribuții a acesteia, a susținerii serviciilor publice de calitate, a combaterii sărăciei și a protejării pescuitului costal la scară mică, a exploatațiilor agricole familiale și a celor de nivel mic și mediu.
<SPEAKER ID="400" NAME="Ilda Figueiredo" LANGUAGE="PT">
Acest raport recomandă crearea unui cadru strategic unic pentru Fondul european de dezvoltare regională (FEDR) și celelalte fonduri structurale, în special Fondul european agricol pentru dezvoltare rurală (FEADR) și Fondul european pentru pescuit (FEP), pentru următoarea perioadă financiară de după 2013, alături de coordonarea acestuia cu alte instrumente ale aspectelor externe ale politicii UE. Ar trebui să se ia în considerare faptul că, prin crearea unui cadru strategic unic, caracteristicile specifice și diversitatea zonelor și sectoarelor beneficiare se pot pierde, lăsând loc restricționării bugetului UE și reducerii plăților din fonduri, conform recomandărilor marilor puteri ale UE.
<P>
Acest nou cadru vizează promovarea concurenței și consolidarea integrării politicilor UE în vederea consolidării strategiei Europa 2020, în folosul suspecților obișnuiți: întreprinderile mari și instituțiile financiare, precum și în vederea concentrării și centralizării capitalului.
<P>
Din partea noastră, vom continua să recomandăm utilizarea deplină a acestor fonduri și complementarizarea lor, în vederea susținerii și a promovării producției în fiecare țară, folosind pe deplin potențialul acestora de combatere a șomajului și de promovare a locurilor de muncă însoțite de drepturi, în vederea creării bunăstării și a unei mai bune distribuții a acesteia, a susținerii serviciilor publice de calitate, a combaterii sărăciei și a protejării pescuitului costal la scară mică, a exploatațiilor agricole familiale și a celor de nivel mic și mediu.
<SPEAKER ID="401" NAME="Monika Flašíková Beňová" AFFILIATION="S&amp;D">
în scris. - (SK) Europa se află într-o perioadă post-criză și, de aceea, este corect să se depună și mai multe eforturi pentru a coordona activitățile fondurilor și ale programelor UE. În ceea ce privește Fondul social european, experiența arată că finanțarea măsurilor economice din Fondul european de dezvoltare regională poate fi mai eficientă dacă este mai bine coordonată și este integrată în activitățile desfășurate de acest fond. Ar trebui să se țină seama de faptul că un rezultat bun pentru cele mai multe măsuri și programe depinde, într-o măsură considerabilă, de o combinație de mai mulți factori, dintre care dezvoltarea resurselor umane este cel mai important. Sistemul actual de planificare și aplicare a programelor, care pune în relație politicile referitoare la dezvoltarea resurselor umane, dezvoltarea comercială a întreprinderilor mici și mijlocii în special, și dezvoltarea infrastructurii, servește drept instrument pentru alinierea regiunilor asistate. Fiecare dintre aceste politici ar realiza, individual, mai puțin decât realizează toate împreună în prezent în sistemul integrat de planificare și aplicare a programelor. În opinia mea, trebuie totuși să introducem un mecanism și mai extins de coordonare, care ar contribui la alinierea instrumentelor, a politicilor și a părților interesate. Este de dorit ca programele și intervențiile atent planificate să fie puse în aplicare în acest mod și ca acestea să țină seama de specificitățile locale și de avantajele comparative sau de caracteristicile fiecărei regiuni, în cadrul unei abordări integrate, bazate pe specificitățile locale.
<SPEAKER ID="401" NAME="Juozas Imbrasas" AFFILIATION="EFD">
în scris. - (LT) Am salutat acest document pentru că solicită propunerea în timp util a unui cadru strategic unic pentru următoarea perioadă de programare financiară de după 2013, pentru a asigura o abordare comună și pentru a valorifica sinergiile dintre toate acțiunile care contribuie la fața locului la sprijinirea obiectivelor politicii de coeziune, așa cum au fost acestea definite în tratate, și care sunt finanțate de Fondul european de dezvoltare regională (FEDR), Fondul de coeziune, Fondul social european (FSE), Fondul european agricol pentru dezvoltare rurală (FEADR) și Fondul european pentru pescuit (FEP). Consider că politica de coeziune este unul dintre pilonii unei politici economice a UE care favorizează strategia de investiții pe termen lung și incluziunea socială. Politica de coeziune este o garanție a sprijinului pentru regiunile cel mai puțin dezvoltate și grupurile defavorizate, care conduce la dezvoltarea echilibrată și armonioasă a Uniunii Europene. Valoarea adăugată europeană constă în faptul că toți cetățenii pot beneficia de succesele economice ale UE, prin urmare politica de coeziune trebuie să fie în continuare independentă, acesteia fiindu-i alocate fonduri mai mari și suficiente.
<SPEAKER ID="402" NAME="Lívia Járóka" AFFILIATION="PPE">
în scris. - Aș dori să salut raportul dlui Stavrakakis referitor la o eficacitate sporită a FEDR și a celorlalte fonduri structurale. O mai mare flexibilitate a fondurilor, simplificarea gestionării acestora și coordonarea strategică a instrumentelor, a politicilor și a actorilor reprezintă o cerință pe termen lung și un instrument necesar pentru incluziunea socială a grupurilor marginalizate în cadrul politic complex al politicilor integrate, utilizând toate resursele financiare ale UE, disponibile în temeiul fondurilor UE și, în special, al FEDR, FSE și FEADR. Modificarea regulamentului care guvernează FEDR, extinzând eligibilitatea intervențiilor în domeniul locuințelor în favoarea comunităților marginalizate, permite statelor membre să își revizuiască programele operaționale și să își reprioritizeze investițiile, folosind maximum 2 % din contribuția totală FEDR pentru intervenții în domeniul locuințelor în favoarea comunităților marginalizate, vizând atât înlocuirea, cât și renovarea. Statele membre trebuie să folosească pe deplin această oportunitate în vederea suplimentării eforturilor lor de asigurare a unei incluziuni sociale efective a celor mai vulnerabile grupuri, iar Comisia Europeană ar trebui să propună un plan de acțiune specific privind acest regulament, pentru a accelera utilizarea fondurilor și a pregăti un raport referitor la respectiva utilizare.
<SPEAKER ID="402" NAME="Giovanni La Via" LANGUAGE="IT">
Politica de coeziune este unul dintre pilonii politicii economice a UE. De asemenea, aceasta este o garanție a sprijinului pentru regiunile cel mai puțin dezvoltate și grupurile defavorizate, care conduce la dezvoltarea echilibrată și armonioasă a Uniunii Europene, precum și o măsură cu o mare importanță pentru cele 27 de state membre, cărora li se solicită elaborarea unor linii directoare privind dezvoltarea teritorială strategică, printr-o implicare activă sporită a partenerilor sociali. Votul meu în favoarea acestui raport confirmă încrederea mea în acest obiectiv, dar și faptul că sunt conștient de nevoia de a simplifica dispozițiile la nivel național și regional în vederea punerii în aplicare a proiectelor până la termenele-limită convenite, de a împiedica întârzierile birocratice și de a reduce sarcinile administrative, sporind astfel capacitatea de absorbție a acestora.
<SPEAKER ID="403" NAME="Petru Constantin Luhan" AFFILIATION="PPE">
în scris. - O politică de coeziune solidă și finanțată corespunzător reprezintă un instrument esențial pentru realizarea obiectivelor strategiei Europa 2020. Aceasta favorizează o strategie bine elaborată de investiții pe termen lung, generează valoare adăugată, incluziune socială și, în același timp, o dezvoltare armonioasă pe întreg teritoriul Uniunii Europene.
<P>
Consider că trebuie să venim în sprijinul statelor membre și al regiunilor prin încurajarea sinergiilor între politicile structurale, cele sociale și cele rurale. Un cadru strategic comun pentru următoarea perioadă de programare financiară ar oferi o abordare consolidată, precum și o valorificare mai bună a sinergiilor dintre măsurile întreprinse în regiunile europene menite să sprijine obiectivele politicilor comunitare.
<SPEAKER ID="404" NAME="Clemente Mastella" LANGUAGE="IT">
Uniunea Europeană are nevoie de noi sinergii, precum și de o abordare integrată a diverselor politici sectoriale pentru a atinge un rezultat optim în ceea ce privește dezvoltarea și creșterea economică la fața locului. Trebuie să existe un angajament mai mare față de politica regională, care să fie tot mai flexibilă și integrată cu alte instrumente și programe. Considerăm că finanțarea prin FEDR a inovării, cercetării, mediului și IMM-urilor nu poate deveni mai eficientă decât dacă este strâns coordonată și integrată cu acțiunea socială, în general. Acesta este avantajul planificării integrate. De fapt, nu este posibilă soluționarea problemelor complexe numai prin abordarea unilaterală a acestora. O abordare fragmentată poate duce la politici care să se suprapună sau chiar să fie incompatibile, la acțiuni publice contradictorii și, mai rău, la dubla utilizare a resurselor.
<P>
Considerăm că o acțiune combinată a planificării fondurilor structurale și a Fondului de coeziune, precum și o mai bună reintegrare a acestora cu Fondul pentru dezvoltare rurală și Fondul pentru pescuit sunt modalități de eliberare a potențialului regiunilor rămase în urmă. O flexibilitate sporită, o nouă abordare multidisciplinară și simplificarea administrării fondurilor pot fi elemente esențiale pentru succesul politicii noastre de dezvoltare și de coeziune teritorială.
<SPEAKER ID="404" NAME="Barbara Matera" LANGUAGE="IT">
Am votat în favoarea raportului Stavrakakis pentru că sunt de părere că utilizarea diverselor fonduri europene disponibile pentru punerea în aplicare a politicilor regionale ar trebui facilitată. Mă refer în special la dezvoltarea de sinergii pentru o abordare integrată între diferite politici sectoriale care există în domeniul politicii regionale, astfel cum se subliniază în raport. Nevoia de consolidare a impactului fondurilor disponibile este sporită de criza economică și financiară actuală. În acest sens, raportul sugerează crearea unui cadru strategic unic pentru Fondul european de dezvoltare regională (FEDR), Fondul european agricol pentru dezvoltare rurală (FEADR), Fondul social european (FSE) și Fondul european pentru pescuit (FEP). Asigurarea unei abordări comune a acestor diferite fonduri regionale va servi și la prevenirea suprapunerii și a confuziei în rândul acelor operatori economici de la nivel regional și local, care sunt interesați să primească finanțare europeană pentru un proiect specific. În plus, adoptarea unei abordări sistematice și sinergice între diferite fonduri europene va contribui la adoptarea obiectivelor politicii de coeziune și, prin urmare, la reducerea disparităților referitoare la dezvoltare dintre regiunile europene, și va facilita incluziunea socială.
<SPEAKER ID="404" NAME="Rolandas Paksas" AFFILIATION="EFD">
în scris. - (LT) Trebuie să depunem toate eforturile pentru a crea un mediu favorabil astfel încât toate statele membre să profite de asistența oferită de Fondul european de dezvoltare regională (FEDR) și de alte fonduri structurale. Pentru a pune în aplicare obiectivele politicii de coeziune, trebuie să clarificăm sinergiile dintre aceste fonduri, să abordăm chestiunile care se leagă de coordonarea acestora și să simplificăm normele de gestionare a fondurilor. Prin urmare, după 2013, este foarte important să respectăm abordarea comună și cadrul strategic unic stabilit. De asemenea, este necesară reducerea fragmentării instrumentelor de finanțare, asigurând raționalizarea cheltuielilor legate de politica de coeziune. Ar trebui remarcat faptul că politica de coeziune garantează o dezvoltare sustenabilă și pe termen lung a Uniunii Europene și, prin urmare, trebuie să rămână independentă și să primească o finanțare sporită. O mai mare atenție trebuie acordată Fondului social european (FSE), care contribuie în mare măsură la o creștere eficientă și la competitivitatea bazată pe cunoaștere. Consider că politica de coeziune trebuie să se orienteze mai mult către rezultate și mai puțin către regularitatea cheltuielilor și a procedurilor.
<SPEAKER ID="404" NAME="Alfredo Pallone" LANGUAGE="IT">
Politica de coeziune a Europei este și va rămâne o piatră de temelie a acțiunii tangibile a UE în regiunile sale, precum și o sursă principală de investiții în economia reală, capabilă să ajute Europa și regiunile sale să se redreseze din criză și să devină din nou competitive. Fondul european de dezvoltare regională și celelalte fonduri structurale au realizat multe, dar pot și trebuie să înregistreze succese mai multe și de o calitate mai ridicată pentru Uniunea Europeană. În această idee, susțin conținutul și structura raportului dlui Stavrakakis. În special, sunt de acord cu sugestiile și propunerile dlui Stavrakakis, care vizează eficientizarea utilizării fondurilor UE. Sper că Comisia Europeană va lua în considerare solicitarea Parlamentului, în special vizând noua perspectivă financiară 2014-2020.
<SPEAKER ID="404" NAME="Maria do Céu Patrão Neves" LANGUAGE="PT">
Situația economică actuală ar trebui considerată o oportunitate pentru a reformula orice lucru care ar putea fi mai eficient, combătând cu tenacitate toate situațiile în care timpul și resursele sunt risipite, cu o mai mare legitimitate. Nevoia de a consolida bugetele publice implică nevoia de a fi mai inovatori și de a încerca să obținem un impact mai amplu din fondurile disponibile. Acest raport, pentru care am votat, reflectă situația actuală și nevoia de sinergii viitoare în vederea consolidării eficienței dintre fonduri. Coordonarea acestor fonduri ar trebui îmbunătățită.
<P>
Instrumentele politicii de coeziune a UE sunt gestionate într-un cadru comun care se întinde de la liniile directoare strategice la plăți și raportare. Cu toate acestea, coordonarea dintre instrumentele politicii de coeziune și alte instrumente ar trebui sporită. Sunt de acord cu crearea unui sistem integrat de planificare și livrare, care să cuprindă toate domeniile politice. Avantajul planificării integrate constă în ideea că problemele complexe nu pot fi rezolvate decât prin abordarea concomitentă a acestora din mai multe unghiuri. Șomajul nu poate fi combătut doar prin formarea profesională a șomerilor: Trebuie, în același timp, inițiate politici de creare de locuri de muncă, precum sprijinirea întreprinderilor mici și mijlocii (IMM-uri) sau a întreprinderilor aflate la început de drum.
<SPEAKER ID="405" NAME="Aldo Patriciello" LANGUAGE="IT">
Reforma politicii structurale pentru perioada de programare 2007-2013 a condus la separarea dezvoltării rurale de cadrul general al fondurilor structurale. Această separare nu ar trebui să aibă drept rezultat dublarea sau omiterea obiectivelor, iar oportunitățile de dezvoltare ar trebui garantate în zonele rurale și urbane deopotrivă, însă datele concrete "de la fața locului” sunt contradictorii. Eficiența politicilor de dezvoltare rurală presupune o coordonare strânsă cu procesul de implementare a măsurilor în cadrul Fondului european agricol pentru dezvoltare rurală și cu instrumentele de politică regională, în egală măsură. Este necesar un cadru strategic unic pentru Fondul european de dezvoltare regională (FEDR), Fondul de coeziune, Fondul social european (FSE), Fondul european agricol pentru dezvoltare rurală (FEADR) și Fondul european pentru pescuit (FEP), pentru a asigura o abordare comună și a spori sinergiile dintre toate instrumentele de finanțare menționate. Scopul politicii de coeziune este de a reduce disparitățile dintre regiuni și de a promova incluziunea socială, în vederea unei dezvoltări echilibrate și armonioase. Am votat în favoarea raportului pentru a asigura că fondurile sunt mai bine coordonate, iar autoritățile locale și regionale sunt implicate în dezvoltarea și aplicarea de contracte în parteneriat.
<SPEAKER ID="406" NAME="Fiorello Provera" LANGUAGE="IT">
Coeziunea economică, coeziunea socială și coeziunea teritorială reprezintă principii fundamentale în stabilirea tuturor politicilor și activităților UE. Împărtășesc opinia raportorului potrivit căreia criza economică ne va forța să fim mai inovatori și să încercăm să obținem un impact mai pronunțat de pe urma finanțărilor disponibile. Inovarea presupune crearea de sinergii și o abordare integrată a diverselor politici sectoriale pentru a atinge un rezultat optim în ceea ce privește dezvoltarea și creșterea economică la fața locului.
<P>
Sunt, în mod special, de acord cu afirmația raportorului potrivit căreia sinergiile și coordonarea nu implică soluții universal valabile, în schimb, acestea afirmă necesitatea unei coordonări strategice strânse a instrumentelor, a politicilor și a actorilor, în vederea realizării unor intervenții și programe atent concepute, care să țină seama de specificitățile teritoriale și avantajele comparative sau trăsăturile speciale ale fiecărei regiuni, printr-o abordare integrată bazată pe localizare.
<SPEAKER ID="407" NAME="Crescenzio Rivellini" LANGUAGE="IT">
Astăzi am votat în timpul ședinței plenare a Parlamentului European de la Bruxelles asupra raportului referitor la o eficacitate sporită a FEDR și a celorlalte fonduri structurale. Rezoluția adoptată de Comisia pentru dezvoltare regională propune crearea, începând cu perioada de programare financiară de după 2013, a unui cadru strategic unic pentru a asigura o abordare comună și pentru a valorifica sinergiile dintre toate acțiunile care contribuie la sprijinirea obiectivelor politicii de coeziune, așa cum au fost acestea definite în tratate, și care sunt finanțate de FEDR, Fondul de coeziune, Fondul social european (FSE), Fondul european agricol pentru dezvoltare rurală (FEADR) și Fondul european pentru pescuit (FEP).
<P>
Raportul subliniază faptul că sinergiile sporite dintre fondurile structurale sunt necesare pentru a îndeplini obiectivele Europa 2020, dar și, mai presus de toate, obiectivele politicii de coeziune. Raportul dlui Stavrakakis solicită adoptarea, în cadrul FEADR, de măsuri de dezvoltare rurală și, în cadrul FEP, de măsuri de dezvoltare durabilă pentru zonele de pescuit, măsuri care să fie integrate într-un cadru unic cu celelalte fonduri structurale; de asemenea, coordonarea ar trebui intensificată la nivelul instrumentelor politicii de coeziune în sine și al activităților efectuate în cadrul celui de-al șaptelea Program-cadru și al Programului-cadru pentru competitivitate și inovare.
<SPEAKER ID="408" NAME="Raül Romeva i Rueda" AFFILIATION="Verts/ALE">
în scris. - Am votat pentru. Acest text solicită, de fapt, propunerea, în timp util, a unui cadru strategic unic pentru următoarea perioadă de programare financiară de după 2013, pentru a asigura o abordare comună și pentru a valorifica sinergiile dintre toate acțiunile care contribuie la fața locului la sprijinirea obiectivelor politicii de coeziune, așa cum au fost acestea definite în tratate, și care sunt finanțate de FEDR, Fondul de coeziune, FSE, FEADR și FEP. În plus, subliniază că scopul politicii de coeziune ar trebui să fie o creștere economică durabilă, inteligentă și favorabilă incluziunii, răspândită uniform din punct de vedere teritorial și social, reducerea disparităților de dezvoltare dintre regiuni, crearea de locuri de muncă, ameliorarea calității vieții, formarea lucrătorilor pentru noi locuri de muncă, inclusiv în domeniul economiei durabile, coeziunea socială și teritorială și realizarea modelului social european, care constituie un factor de coeziune și de competitivitate al economiei europene.
<SPEAKER ID="409" NAME="Oreste Rossi" LANGUAGE="IT">
Scopul politicii de coeziune este o creștere economică durabilă și favorabilă incluziunii, răspândită uniform în Europa, precum și reducerea disparităților de dezvoltare dintre regiuni. Pentru a spori sinergiile, ar trebui adoptat un cadru strategic unic, care va consolida integrarea politicilor UE în scopul punerii în aplicare a strategiei Europa 2020. Planificarea integrată permite, în mod clar, folosirea fondurilor structurale într-un mod care va continua obiectivele politicii de coeziune a UE. Unul dintre obiectivele care trebuie îndeplinite este redistribuirea resurselor europene care nu au fost utilizate în anumite regiuni, către alte regiuni, mai virtuoase, din același stat.
<SPEAKER ID="410" NAME="Joanna Senyszyn" LANGUAGE="PL">
Am susținut rezoluția referitoare la situația actuală și sinergiile viitoare pentru o eficacitate sporită a FEDR și a celorlalte fonduri structurale. Studiile desfășurate în Polonia pentru identificarea barierelor în calea utilizării fondurilor structurale au arătat că cele două obstacole principale sunt lipsa de informații cuprinzătoare și sistemul birocratic al solicitării de fonduri ale UE și justificarea utilizării acestora.
<P>
În special, aș dori să atrag atenția asupra nevoii de simplificare a procedurii de solicitare de fonduri, la nivel național și regional. Pentru o utilizare eficientă a acestor fonduri, acest fapt este o prioritate. Solicit, de asemenea, Comisiei să simplifice conceptul de politică de coeziune și să concentreze această politică asupra rezultatelor și nu asupra procedurilor complicate de monitorizare. Noua politică trebuie să fie caracterizată de o mai mare flexibilitate, proporționalitate și vizibilitate în ceea ce privește utilizarea fondurilor. Simplificarea procedurilor ar fi susținută de armonizarea normelor privind gestiunea, eligibilitatea, auditul și raportarea referitoare la proiectele finanțate prin Fondul european de dezvoltare regională, Fondul social european, Fondul de coeziune, Fondul european agricol pentru dezvoltare rurală și Fondul european pentru pescuit.
<P>
O mai mare coordonare a ajutorului provenit din diferite fonduri ar eficientiza găsirea de soluții pentru problemele complexe. De exemplu, problema șomajului implică formare pentru șomeri, dar necesită și promovarea întreprinderilor și susținerea infrastructurii structurale. O varietate de fonduri intră în joc aici. Numai sinergia eficientă a acestora va determina o reducere a șomajului. O abordare cuprinzătoare de acest fel poate contribui, de asemenea, la îmbunătățirea accesului potențialilor beneficiari la informațiile esențiale.
<SPEAKER ID="410" NAME="Nuno Teixeira" LANGUAGE="PT">
Chestiunea eficienței sporite și a sinergiilor mai numeroase ale diverselor fonduri structurale are o importanță majoră în dezbaterile referitoare la viitoarea politică de coeziune. Aceasta ar trebui simplificată și integrată în mai mare măsură. Viitoarea abordare ar trebui, prin urmare, să se bazeze pe un cadru strategic comun pentru diversele fonduri structurale, pentru a asigura o perspectivă comună și a optimiza sinergiile care pot fi stabilite între diferite fonduri. Numai cu o viziune integrată, axată pe rezultate și compatibilă cu obiectivele unei creșteri inteligente, durabile și favorabile incluziunii vom putea vorbi despre o eficiență sporită între diferitele fonduri structurale.
<P>
În calitate de raportor alternativ al Grupului PPE, consider că trebuie să includem autoritățile locale și regionale în pregătirea și punerea în aplicare a parteneriatelor, îndreptându-ne către o concentrare tematică a priorităților și a resurselor financiare care vor fi alocate în viitor. Dimensiunea regională ar trebui să fie prezentă și să contribuie la dovedirea avantajelor politicii de coeziune pentru UE. În ceea ce privește instrumentele financiare, posibilitatea utilizării instrumentelor de inginerie financiară ar trebui consolidată, după cum ar trebui prevăzută pentru statele membre și regiunile acestora utilizarea programelor multifond.
<SPEAKER ID="411" NAME="Angelika Werthmann" AFFILIATION="NI">
în scris.. - (DE) Raportorul a subliniat de mai multe ori faptul că o coordonare mai mare și o planificare și un sistem de punere în aplicare integrate sunt vitale dacă se dorește obținerea celor mai bune rezultate posibile cu subvențiile din cele trei fonduri ale politicii de coeziune. Numeroșii ani de experiență pe care îi avem asigură date suficiente pentru a permite utilizarea oportunităților existente și îmbunătățirea semnificativă a politicii de coeziune europeană în viitor.
<SPEAKER ID="411" NAME="Philip Bradbourn" AFFILIATION="ECR">
în scris. - În ceea ce privește rapoartele Sanchez-Schmid, Stavrakakis, Vlasak și Mikolasik: deputații conservatori din Parlamentul European au ales să respingă aceste rapoarte privind viitoarea direcție a politicii de coeziune, cu excepția raportului Vlasak în cazul căruia ne-am abținut. Acest fapt se datorează unei serii de motive fundamentale: este opinia noastră că, în timpuri de consolidare fiscală continuă în statele membre, este cu totul inacceptabil ca bugetul mare alocat politicii de coeziune a UE să rămână neatins de aceste eforturi. În general, aceste rapoarte nu răspund într-un mod semnificativ îngrijorării conservatorilor referitoare la gestiunea politicii de coeziune de către UE. Acestea resping orice posibilitate de a permite statelor membre mai bogate să își finanțeze propria dezvoltare regională și împiedică apariția unei politici de coeziune mai restrânse, mai eficiente și mai orientate, destinată celor mai sărace regiuni ale Europei. În schimb, sunt propuse noi elemente ale birocrației, cum ar fi entitățile macroregionale, iar statul-națiune este, încă o dată, subminat printr-o orientare hotărâtă către regionalism. Aceste vremuri de austeritate oferă șansa ca UE să cheltuiască mai puțin pe priorități învechite și ineficiente. Aceste rapoarte se îndreaptă în totalitate în direcția greșită.
<SPEAKER ID="413" NAME="Pino Arlacchi" AFFILIATION="S&amp;D">
în scris. - Stimate domn președinte, am votat în favoarea acestui raport pentru că insistă asupra faptului că respectivul cadru pentru prevenirea și corectarea dezechilibrelor macroeconomice ar trebui să vină în completarea strategiei Uniunii pentru creștere economică și locuri de muncă, al cărei obiectiv este stimularea competitivității și a stabilității sociale ale Uniunii. Textul invită, de asemenea, Comisia să joace un rol mai important și mai independent în cadrul procedurii de supraveghere extinsă în ceea ce privește misiunile, recomandările și avertismentele.
<SPEAKER ID="413" NAME="Sophie Auconie" LANGUAGE="FR">
Evenimentele actuale arată că Pactul de stabilitate și de creștere al UE nu este foarte eficient și nu a reușit să evite ca mai multe state membre să întâmpine probleme serioase la nivelul balanței de plăți sau al rambursării datoriilor acestora. Pe lângă ajutorul acordat acestor țări de către UE, instituțiile colaborează, prin urmare, pentru a consolida Pactul de stabilitate și de creștere, în vederea evitării, pe viitor, a crizelor de acest gen. Acesta este obiectivul pachetului privind guvernanța economică, din care face parte acest raport al colegei mele, dna deputată Ferreira. Raportul tratează prevenirea și corectarea dezechilibrelor macroeconomice și susține o supraveghere sporită. Sprijin principiile care stau la baza acestuia, la fel cum sprijin și pachetul privind guvernanța economică în ansamblu.
<SPEAKER ID="413" NAME="Regina Bastos" LANGUAGE="PT">
La 29 septembrie 2010, Comisia a prezentat un pachet legislativ vizând consolidarea guvernanței economice în Uniunea Europeană și în zona euro. Consolidarea guvernanței economice trebuie corelată cu sporirea legitimității democratice a deciziilor adoptate. Cu alte cuvinte, aceasta necesită o implicare mai puternică și mai promptă a părților interesate, precum și a Parlamentului European și a parlamentelor naționale. Raportul, în favoarea căruia am votat, afirmă că planul de acțiuni de corecție trebuie să prezinte acțiunile strategice specifice pe care statul membru le-a implementat sau intenționează să le implementeze și cuprinde un calendar de implementare a acestora.
<P>
La fel de importantă printre măsurile de corecție este posibilitatea derulării, de către Comisie, a unor misiuni de supraveghere mai complexe în statul membru vizat, pentru a monitoriza punerea în aplicare a planului. În cele din urmă, aș dori să subliniez competența Parlamentului de a acționa la propria inițiativă sau la cererea unui stat membru și de a îi invita pe președintele Consiliului, președintele Comisiei și, unde este cazul, președintele Eurogrupului să apară în fața comisiilor parlamentare relevante pentru a explica decizia prin care se declară neconformitatea.
<SPEAKER ID="414" NAME="Mara Bizzotto" LANGUAGE="IT">
Incapacitatea de a evalua cu siguranță impactul directivelor prezentate în Raportul referitor la propunerea de regulament al Parlamentului European și al Consiliului privind prevenirea și corectarea dezechilibrelor macroeconomice este ceea ce m-a determinat să mă abțin de la vot. Nu încape nicio îndoială că amploarea recesiunii economiei din Grecia, alături de riscul unei crize similare ce vizează multe alte state membre, necesită urgent o strategie de prevenire a repetării unui astfel de dezastru. Pe de altă parte, totuși, strategia nu ar trebui să determine o interferență necontrolată a autorității centrale a UE în economiile statelor membre. Protejarea competențelor și a libertăților naționale reprezintă garanția funcționării adecvate a UE și, prin urmare, nu trebuie sacrificată nici măcar în situații precum criza din Grecia.
<SPEAKER ID="414" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui amendament pentru că sunt de părere că, în urma crizei economice și financiare care a lovit Europa și restul lumii, este foarte importantă revizuirea aspectelor legate de disciplina fiscală și de dezvoltarea macroeconomică a Europei. Este un moment dificil, dar și un moment adecvat pentru a finaliza și a corecta modelul existent în lumina datelor din trecut și din prezent, și, pentru prima dată, Parlamentul European este implicat în procesul de elaborare a acestor decizii importante. Prevenirea și corectarea dezechilibrelor macroeconomice este o nouă măsură disciplinară pentru statele din zona euro, în cadrul căreia ar fi introduse sancțiuni pentru pedepsirea fraudei sau a refuzului de a acționa în conformitate cu recomandările aprobate fără o justificare acceptabilă, și nu a incapacității de a îndeplini obiectivele propuse. Această măsură disciplinară va ține seama de totalitatea sancțiunilor impuse unui stat, iar cuantumul total al sancțiunilor este supus unei limite maxime. Amenzile plătite reprezintă venitul fondului care stă la baza mecanismului permanent de criză.
<SPEAKER ID="415" NAME="Antonio Cancian" LANGUAGE="IT">
Raportul Ferreira face parte din pachetul legislativ privind reformarea guvernanței economice, care constă în șase rapoarte elaborate în urma mai multor luni de negocieri. Parlamentul a transmis un mesaj clar tuturor și, în special, Consiliului. Prin urmare, sper că acest pachet va fi aprobat, în mod definitiv, înaintea recesiunii din vară și, mai presus de toate, pus în aplicare cât de curând posibil, astfel încât Uniunea Europeană să nu fie nepregătită, cum s-a întâmplat în trecut, să depășească dificultățile care îi amenință stabilitatea. În special, am votat în favoarea raportului Ferreira pentru că sunt de părere că accentul pus pe rolul tabloului de bord, ca instrument pentru identificarea posibilelor dezechilibre cu ajutorul criteriilor specifice, este o bază excelentă pentru analiza problemei. De fapt, consider că primul pas care trebuie realizat în prevenirea viitoarelor crize economice este analizarea deplină a factorilor de risc care pot conduce la dezechilibre bugetare, iar acest raport abordează, în mod corespunzător, acest aspect. În plus, aceste criterii sunt comune și măsurabile, prin urmare pot fi evaluate și comparate uniform în întreaga Europă.
<SPEAKER ID="415" NAME="Maria Da Graça Carvalho" LANGUAGE="PT">
Am votat în favoarea raportului pentru că sunt de acord că, atunci când analizează datele economice furnizate în tabloul de bord în legătură cu mecanismul de alertă, Comisia ar trebui să acorde o atenție deosebită evoluției economiei reale, inclusiv creșterii economice și ratelor de ocupare a forței de muncă și de șomaj; convergenței nominale și reale în zona euro și în afara acesteia; dezvoltării productivității și a principalilor săi factori determinanți, cum ar fi cercetarea și dezvoltarea și investițiile externe sau interne; și tendințelor la nivel sectorial, inclusiv energetic, care afectează performanța atât a produsului intern brut, cât și a bilanțului contului curent.
<SPEAKER ID="415" NAME="Carlos Coelho" LANGUAGE="PT">
Actuala criză economică, financiară și socială a demonstrat faptul că modelul actual de guvernanță economică al Uniunii Europene nu a funcționat: cadrul de supraveghere s-a dovedit a fi foarte slab, iar normele Pactului de stabilitate și de creștere nu au fost respectate. Prin urmare, susțin pachetul de măsuri prezentate de Comisia Europeană cu privire la guvernanța economică. Susțin raportul dnei Ferreira privind prevenirea și corectarea dezechilibrelor macroeconomice. Salut ideea Comisiei de a introduce un tablou de bord, care a avut deja rezultate bune în domeniul pieței interne și al libertății, securității și justiției. Aș dori ca Parlamentul European să poată furniza expertiză Comisiei în stabilirea indicatorilor privind tabloul de bord. Se estimează un număr foarte mare de indicatori, dar aceștia ar trebui să se axeze, în principal, pe factori relevanți pentru dezechilibrele macroeconomice. Sunt de acord cu posibilitatea solicitării de reforme structurale în țările care înregistrează excedente, dar cea mai mare atenție trebuie acordată țărilor cu deficite.
<SPEAKER ID="415" NAME="Diogo Feio" LANGUAGE="PT">
Este vitală sublinierea importanței acestui regulament. Deși este cu totul nou în cadrul juridic al UE, este absolut inovator în conținut și propuneri, care vizează identificarea și corectarea dezechilibrelor macroeconomice din Uniune.
<P>
Pe baza învățămintelor desprinse din recenta criză, acest raport trebuie apreciat pentru că încearcă să prioritizeze monitorizarea și coordonarea politicilor economice adoptate în diverse state membre, vizând o uniune economică puternică și echilibrată. Raportul este axat pe stabilirea unui mecanism de alertă pentru posibile viitoare dezechilibre care pot apărea într-un stat membru dat, astfel încât acestea să poată fi imediat remediate cu eficiență.
<P>
În cele din urmă, aș dori să îmi felicit compatrioata, dna Ferreira, pentru angajamentul și dedicarea sa, pe care și le-a păstrat în situații nu întotdeauna ușoare, și care sunt clar lăudabile.
<SPEAKER ID="415" NAME="José Manuel Fernandes" LANGUAGE="PT">
Consider că Comisia ar trebui să joace un rol mai important și mai independent în cadrul procedurii de supraveghere extinsă în ceea ce privește evaluările specifice fiecărui stat membru în parte, monitorizarea, misiunile și recomandările. Susțin metoda Uniunii, prin urmare, sunt de acord cu faptul că rolul Consiliului ar trebui limitat la măsurile care conduc la posibile sancțiuni. Cu toate acestea, cel mai important lucru este progresul către guvernanța economică cu puternice elemente de prevenție și corecție, în vederea evitării unor astfel de sancțiuni.
<P>
Cadrul de prevenire și corectare și cadrul complet al guvernanței economice ar trebui să promoveze creșterea economică și locurile de muncă și să stimuleze competitivitatea și stabilitatea socială a Uniunii. Așadar, sunt de acord cu faptul că supravegherea politicilor economice ale statelor membre ar trebui să depășească simpla supraveghere bugetară, astfel încât să se poată preveni dezechilibrele macroeconomice excesive și vulnerabilitățile din cadrul Uniunii. De asemenea, este important să se ia în considerare dezechilibrele interne, inclusiv datoria publică și privată, evoluția și originea sa (internă sau internațională) și întârzierile în plățile efectuate de țara respectivă, în special cele provenind de la sectorul public și marile companii multinaționale către întreprinderile mici și mijlocii.
<SPEAKER ID="416" NAME="João Ferreira" LANGUAGE="PT">
Acest raport este parte a pachetului format din șase documente legislative privind așa-numita guvernanță economică. Deși intenția raportoarei și a grupului său politic a fost de a scoate în evidență acest raport în relație cu celelalte cinci, de fapt acesta este foarte relevant în ceea ce privește contradicțiile existente în Uniunea Europeană.
<P>
Însă nu este suficientă identificarea dezechilibrelor macroeconomice din statele membre dacă nu există politici alternative ale UE pentru cele actuale, bazate pe solidaritate și coeziune economică și socială, în vederea remedierii dezechilibrelor. Declarații pioase de bune intenții privind protejarea locurilor de muncă, a drepturilor lucrătorilor și a drepturilor sociale contrazic în profunzime declarațiile referitoare la menținerea Pactului de stabilitate și de creștere (care a fost numit "stupid”), inclusiv înăsprirea sancțiunilor împotriva acelor țări cu economii mai vulnerabile care au căzut victime politicilor neoliberale, și Pactul Euro Plus.
<P>
Raportoarea și grupul său politic insistă, de asemenea, asupra recunoașterii faptului că politicile pe care le-au susținut și aprobat sunt cauzele fundamentale ale crizei, iar crearea monedei unice după modelul mărcii germane s-a bazat pe ipoteze false, care au servit numai intereselor grupurilor economice și financiare din economiile cele mai puternice. Dacă situația continuă în acest mod, vom fi inevitabil martorii unei deteriorări și mai profunde a situației economice, sociale și politice.
<SPEAKER ID="417" NAME="Ilda Figueiredo" LANGUAGE="PT">
Acest raport face parte din pachetul format din șase documente legislative privind guvernanța economică și arată contradicțiile existente în Uniunea Europeană. Ideea este că identificarea dezechilibrelor macroeconomice în statele membre nu este suficientă dacă nu există politici alternative ale UE, bazate pe solidaritate și pe coeziune economică și socială, în vederea remedierii dezechilibrelor. Nu este, așadar, suficient să se facă declarații de bune intenții privind protejarea locurilor de muncă, a drepturilor lucrătorilor și a drepturilor sociale dacă, ulterior, nu se pune capăt Pactului de stabilitate și de creștere și Euro Pactului, înlocuindu-le cu un pact autentic de progres și dezvoltare socială, ci se preferă să se impună cereri mai ample și sancțiuni mai dure țărilor și populațiilor care au căzut victime politicilor neoliberale.
<P>
Până când liderii Europei nu vor recunoaște că politicile lor sunt cauza fundamentală a crizelor care persistă, vom fi martorii unei deteriorări a situației economice, sociale și politice, care, inevitabil, va conduce la mai multe tensiuni sociale și conflicte, cu consecințe imprevizibile. Acest lucru se va întâmpla până când vor recunoaște că moneda unică creată după modelul mărcii germane a avut la bază ipoteze false, care au servit numai intereselor grupurilor economice și financiare influente și că aceasta este cauza fundamentală a exacerbării crizelor...
<P>
(Explicarea votului a fost redusă în conformitate cu articolul 170 din Regulamentul de procedură)
<SPEAKER ID="418" NAME="Monika Flašíková Beňová" AFFILIATION="S&amp;D">
în scris. - (SK) Încercarea de a corecta dezechilibrele macroeconomice este extrem de importantă pentru viitorul zonei euro și al UE. Parlamentul intenționează să îmbunătățească propunerea Comisiei în vederea creării unui cadru solid și coerent pentru decada următoare, garantând compatibilitatea dintre disciplina fiscală și obiectivele creșterii economice și ocuparea forței de muncă în UE și în toate statele membre, pentru că stabilitatea și sustenabilitatea Uniunii și ale euro vor fi asigurate numai prin îndeplinirea acestor condiții. Consolidarea guvernanței economice ar trebui să fie asociată cu sporirea legitimității democratice a deciziilor adoptate. Aceasta necesită o implicare mai puternică și mai promptă în întregul proces nu numai a părților interesate relevante, ci, în special, a parlamentelor naționale și a Parlamentului European. Este corect ca Pactul de stabilitate și de creștere și cadrul complet de gestiune a afacerilor economice să susțină strategia UE privind creșterea economică și ocuparea forței de muncă și să respecte aceste obiective, dar, de asemenea, ar trebui să vizeze stimularea competitivității tuturor statelor membre, precum și stabilitatea socială în toate regiunile UE. Prevenirea și corectarea dezechilibrelor macroeconomice reprezintă un instrument eficient pentru abordarea punctelor slabe care apar în special ca urmare a tendințelor pe termen mediu și lung, a diferențelor tot mai mari din cadrul Uniunii și din zona euro și, de asemenea, a consecințelor externe ale politicilor statelor membre individuale. Ar trebui să îmbunătățim cadrul guvernanței economice și, astfel, să generăm o creștere sustenabilă și echilibrată în Uniune, ca întreg.
<SPEAKER ID="419" NAME="Marietta Giannakou" AFFILIATION="PPE">
în scris.. - (EL) Grupul de deputați europeni Noua Democrație a votat astăzi în favoarea celor șase propuneri din noul pachet privind guvernanța economică. Propunerile Parlamentului European au deschis calea către un mediu de stabilitate economică, permițând, în același timp, dezvoltarea de mecanisme inovatoare, cum ar fi euro-obligațiunile și obligațiunile europene pentru finanțarea de proiecte.
<SPEAKER ID="419" NAME="Louis Grech" AFFILIATION="S&amp;D">
în scris. - Voi vota în favoarea raportului Ferreira, întrucât este singurul care subliniază insistent importanța crucială a menținerii unei perspective macroeconomice generale, care ține seama de nivelurile diferite de productivitate din statele membre, protejând, în același timp, drepturile fundamentale și sociale prin intermediul "clauzei Monti”. Pe de altă parte, pachetul economic propus de toate celelalte rapoarte păstrează numai o punere continuă în aplicare a răspânditelor măsuri de austeritate, care au avut, și pot continua la fel de bine să aibă, efecte negative asupra creșterii economice. Politicile care se axează numai pe măsuri de austeritate și încurajează exclusiv reduceri permanente fără planuri de investiții împiedică crearea de locuri de muncă. De aceea voi vota împotriva tuturor celorlalte rapoarte și mă voi abține cu privire la raportul Haglund. Trebuie să găsim alternative pentru soluționarea crizei actuale, care implică punerea în aplicare de măsuri de austeritate responsabile, combinate cu un plan solid de investiții, în vederea asigurării susținerii celor care sunt cei mai vulnerabili în contextul acestei crize. Într-adevăr, modificări precum o reformă extinsă structurală și a cadrului de reglementare în sectorul financiar trebuie să aibă loc, dar situația actuală nu se poate îmbunătăți decât prin crearea de stimulente, precum și prin politici radicale și cuprinzătoare de modernizare și investiții specifice.
<SPEAKER ID="419" NAME="Juozas Imbrasas" AFFILIATION="EFD">
în scris. - (LT) Am salutat acest document, pentru că această procedură ar trebui să instituie un mecanism de detectare rapidă a apariției dezechilibrelor macroeconomice. Ea ar trebui să aibă la bază un tablou de bord indicativ și transparent care să conțină praguri indicative, combinat cu o analiză economică. Această evaluare ar trebui să țină seama, inter alia, de convergența nominală și de cea reală din zona euro și din afara acesteia. Dacă se identifică dezechilibre macroeconomice grave, inclusiv dezechilibre care pun în pericol buna funcționare a uniunii economice și monetare, se impune declanșarea unei proceduri de dezechilibru excesiv care poate include emiterea unor recomandări adresate statului membru, intensificarea supravegherii și înăsprirea cerințelor de monitorizare, iar pentru statele membre care au euro ca monedă, posibilitatea adoptării unor măsuri de executare (sancțiuni), în cazul eșecului repetat în realizarea acțiunilor de corecție. Consider că acesta este un instrument bun pentru evitarea dezechilibrelor macroeconomice.
<SPEAKER ID="420" NAME="Cătălin Sorin Ivan" AFFILIATION="S&amp;D">
în scris. - Răspunsul de care are nevoie Europa este un pact de stabilitate. Pachetul are o importanță majoră pentru viitorul UE și, în special, al zonei euro. Susțin acest raport pentru că reprezintă o bază pentru un dialog economic structurat. Prevenirea și corectarea dezechilibrelor macroeconomice reprezintă un instrument puternic de abordare a fragilităților care apar, din tendințele structurale pe termen mediu și lung, din divergențele care prind amploare în cadrul Uniunii. Avem nevoie de un mecanisme de corecție puse în aplicare la momentul potrivit.
<SPEAKER ID="421" NAME="Petru Constantin Luhan" AFFILIATION="PPE">
în scris. - Această propunere de Regulament al Parlamentului European și al Consiliului privind prevenirea și corectarea dezechilibrelor macroeconomice dorește să îmbunătățească propunerile Comisiei cu privire la crearea unui instrument puternic unde disciplina fiscală, creșterea economică și ocuparea forței de muncă în UE sunt interconectate și joacă un rol decisiv pentru stabilitatea Uniunii și a monedei euro în vederea evitării unor crize financiare viitoare cum este cea prezentă. Acest Regulament se dorește a fi un instrument unitar de prevenire a dezechilibrelor macroeconomice ce pot surveni ca urmare a diferențelor economice dintre statele membre UE și a politicilor individuale implementate la nivel național.
<P>
Trebuie notat faptul că acest raport este elaborat în baza experiențelor anterioare din cadrul UE cu privire la funcționarea Uniunii economice și monetare, experiențe care identifică necesitatea unui cadru îmbunătățit de guvernanță economică, așa cum este propus de prezentul raport.
<SPEAKER ID="421" NAME="David Martin" AFFILIATION="S&amp;D">
în scris. - Am votat în favoarea acestui raport întrucât constituie o îmbunătățire a textului original al Comisiei. Salut îndeosebi dispozițiile privind susținerea drepturilor lucrătorilor și importanța unei evaluări cuprinzătoare a performanței economice, inclusiv, în special, a șomajului.
<SPEAKER ID="422" NAME="Arlene McCarthy" AFFILIATION="S&amp;D">
în scris. - Deputații din Partidul Laburist European se opun în mod fundamental direcției actuale, orientată numai către impunerea unui climat de austeritate, menționată în pachetul privind guvernanța economică. Coordonarea îmbunătățită a politicii fiscale și economice, îndeosebi în zona euro, ar fi favorabilă creșterii economice pe termen lung a Europei, dar trebuie să se bazeze pe normele adecvate. Textul negociat de majoritățile de dreapta din Parlament, de Consiliu și de Comisie pune prea mult accentul pe reducerile drastice, pe termen scurt, la nivelul deficitelor, și nu pe creșterea pe termen lung. Aceste norme ar fi impuse în întreaga Uniune Europeană, eliminând flexibilitatea care ar permite guvernelor naționale să răspundă în viitor cu diferite politici. Creșterea pe termen lung menține tendința descendentă a datoriei, ca procentaj din PIB și este esențială pentru asigurarea de locuri de muncă și a unei bunăstări economice, precum și pentru finanțarea serviciilor publice de calitate înaltă. Pentru a asigura că acest pachet susține creșterea economică, trebuie protejate cheltuielile de investiție. Investițiile în cercetarea științifică, infrastructura esențială și noua economie ecologică sunt vitale pentru creșterea pe termen lung și nu ar trebui niciodată reduse pentru a atinge obiectivele UE pe termen scurt. Reducerea acestor cheltuieli în vremuri de recesiune ar spori, de asemenea, declinul economic. Deputații din Partidul Laburist European susțin îmbunătățirile aduse propunerii Comisiei privind dezechilibrele macroeconomice din raportul Ferreira, care susține drepturile lucrătorilor și importanța unei evaluări cuprinzătoare a performanței economice, inclusiv a ocupării forței de muncă.
<SPEAKER ID="423" NAME="Jean-Luc Mélenchon" LANGUAGE="FR">
Comisia va putea acum să acorde note bune și note mai puțin bune în voie. Ea însăși va introduce indicatori care îi vor permite acordarea de note statelor membre. De asemenea, vor exista sancțiuni pentru statele care nu urmează "recomandările” care le vor fi impuse ulterior. Comisia le va putea pune în aplicare într-un mod semiautomat, grație votului cu majoritate calificată inversată. Comisia va lua chiar și hotărâri când este vorba despre impunerea de sancțiuni. Aceasta este o capodoperă a autoritarismului. Votez împotriva acestei aberații democratice, pe care o condamn.
<SPEAKER ID="424" NAME="Andreas Mölzer" AFFILIATION="NI">
în scris. - (DE) Obiectivele identificate la nivelul creșterii economice, ocupării forței de muncă și competitivității nu pot fi atinse prin măsuri planificate pentru că dezvoltarea economică a statelor membre este încă sufocată. Un cadru pentru controlarea politicii economice poate, probabil, să fie pus în aplicare de către diferitele state membre, dar nu de UE ca întreg, pentru că puterea diverselor economii naționale variază foarte mult. De aceea zona euro ar trebui dizolvată cât mai curând posibil. Statele puternice ar trebui să se unească pentru a forma o nouă uniune monetară, iar celelalte ar trebui să revină la propriile monede. O solicitare privind supravegherea politicilor economice naționale în situația prezentă ar însemna o intervenție socialistă a statului, lucru care a eșuat în trecut, și acesta este unul dintre motivele care stau la baza dificultăților financiare actuale din zona euro. Există un grad redus de legitimitate democratică în ceea ce privește aceste măsuri și de aceea am votat împotriva acestui raport.
<SPEAKER ID="424" NAME="Franz Obermayr" AFFILIATION="NI">
în scris. - (DE) Propunerile Comisiei vizează, în principal, înăsprirea normelor din Pactul de stabilitate și de creștere. În același timp, mecanismele de sprijin sunt instituite unul după celălalt pentru "oaia neagră a bugetului”, implicând încă o dată banii contribuabililor. Este timpul să ne concentrăm asupra economiilor naționale suverane, stabile, reducând datoriile naționale ale statelor individuale. Este revoltător faptul că acelorași țări care depun eforturi li se cere în repetate rânduri să plătească pentru greșelile altora. Avem nevoie de soluții democratice mai degrabă decât de proceduri birocratice pentru a asigura coordonarea semnificativă și eficientă a politicii economice la nivelul UE, care va aduce avantaje tuturor popoarelor Europei.
<SPEAKER ID="424" NAME="Rolandas Paksas" AFFILIATION="EFD">
în scris. - (LT) Este foarte important să se stabilească un mecanism complet, pe deplin funcțional pentru prevenirea și corectarea dezechilibrelor macroeconomice, care să avertizeze cu privire la riscurile de dezechilibre macroeconomice și să reacționeze prompt la acestea. Este foarte important ca acest mecanism să aibă la bază un tablou de bord indicativ și transparent. Comisia, alături de Consiliu și de Parlamentul European, trebuie să construiască acest tablou de bord și indicatorii macroeconomici și microfinanciari destinați statelor membre. Consider că, în circumstanțe economice speciale, tabloul de bord cu indicatori și praguri de alertă ar trebui să fie simetric și diferențiat pentru statele din zona euro și cele din afara acesteia. În plus, Consiliul ar trebui să furnizeze rapoarte regulate privind măsurile puse în aplicare, care au condus la suspendarea procedurii privind dezechilibrele excesive în anumite state membre. Sunt de acord cu propunerea de a acorda Comisiei dreptul de a derula misiuni de supraveghere consolidată, în colaborare cu Banca Centrală Europeană (BCE), cu partenerii sociali și cu alte părți interesate de la nivel național. Riscul de dezechilibre trebuie evaluat în mod constant pentru a preveni apariția acestora, iar statele membre trebuie să primească recomandări oportune pentru a evita posibila interferență cu funcționarea uniunii economice și monetare.
<SPEAKER ID="425" NAME="Justas Vincas Paleckis" AFFILIATION="S&amp;D">
în scris. - Am votat în favoarea acestui raport special privind dezechilibrele macroeconomice pentru că abordează detaliile referitoare la chestiunea datoriilor actuale din unele state membre și, mai ales, oferă o metodă progresivă de soluționare a acestei probleme grave legate nu numai de consecințele pe termen scurt, ci și de cele pe termen lung. Consider că Europa are nevoie de investiții progresive pentru a contribui la creșterea economică și la crearea de locuri de muncă și, prin urmare, simpla reducere a bugetelor nu ar putea decât să submineze întregul sistem economic și politic pe termen lung. Ca social-democrat care subliniază drepturile sociale fundamentale ale populației și bunăstarea pe termen lung a societății, susțin această propunere pentru profunzimea și exhaustivitatea sa în abordarea acestor probleme.
<SPEAKER ID="425" NAME="Alfredo Pallone" LANGUAGE="IT">
Am votat în favoarea raportului dnei Ferreira pentru că sunt de părere că un mecanism de supraveghere coordonat la nivelul UE, destinat identificării și prevenirii dezechilibrelor macroeconomice, este important, întrucât reprezintă o procedură de corectare a dezechilibrelor excesive. Sistemul de identificare, descris drept "mecanism de detectare rapidă”, folosește atât un tablou de bord cu indicatori cantitativi, cât și evaluări calitative. Consider că acest tablou de bord este important pentru că ne asigură o perspectivă generală și completă și, prin urmare, cred că ar trebui să fie un instrument flexibil și adaptabil astfel încât să poată fi modificat și adaptat diferitelor cerințe și situații, garantând, în mod clar, un cadru de certitudine juridică. Sper ca Parlamentul să ajungă la un acord final și să aprobe întregul pachet privind guvernanța cât de curând posibil, pentru a transmite un mesaj puternic și unit publicului și piețelor și pentru a pune capăt speculațiilor.
<SPEAKER ID="425" NAME="Maria do Céu Patrão Neves" LANGUAGE="PT">
La 29 septembrie 2010, Comisia a prezentat un pachet legislativ care vizează consolidarea guvernanței economice în UE și în zona euro. Pachetul este alcătuit din șase propuneri: patru dintre acestea tratează aspecte bugetare, inclusiv o reformă a Pactului de stabilitate și de creștere (PSC), iar două noi regulamente vizează detectarea și soluționarea dezechilibrelor macroeconomice apărute în UE și în zona euro. Acest proiect de aviz se referă la propunerea Comisiei de regulament al Consiliului de modificare a Regulamentului (CE) nr. 1466/97 privind consolidarea supravegherii pozițiilor bugetare și supravegherea și coordonarea politicilor economice. S-a convenit în general că PSC nu s-a dovedit eficient în ceea ce privește prevenirea și corectarea și, prin urmare, trebuie reformat.
<P>
Sunt de acord cu amendamentele aduse propunerii prezentate inițial de Comisie, care au fost susținute de o majoritate amplă în Parlamentul European. Aș susține faptul că este important să se ia în considerare experiența dobândită în anii în care PSC a existat, precum și faptul că guvernanța economică a devenit tot mai democratică prin implicarea Parlamentului European în cadrul întregului proces de supraveghere. Am votat deci în favoarea acestui raport.
<SPEAKER ID="426" NAME="Aldo Patriciello" LANGUAGE="IT">
Experiența dobândită în prima decadă de funcționare a uniunii economice și monetare arată clar nevoia unui cadru de guvernanță economică îmbunătățit. Propunerile legislative privind guvernanța, adoptate de Comisie în septembrie 2010, vor trebui examinate cu atenție și îmbunătățite de Parlament, având în vedere rolul fundamental al acestora pentru viitorul UE și, în special, în zona euro. Consolidarea guvernanței economice ar trebui să fie asociată cu sporirea legitimității democratice a deciziilor adoptate deoarece guvernanța economică nu poate fi disociată de reglementarea și supravegherea pieței financiare. În temeiul Tratatului de la Lisabona, Consiliul solicită acordul Parlamentului pentru a ajunge la un consens final. Este prima dată când Parlamentul codecide împreună cu Consiliul cu privire la evoluțiile macroeconomice și la disciplina fiscală din Uniune. Am votat în favoarea unei reforme vaste a cadrului de guvernanță pe baza metodei comunitare pentru a asigura că Parlamentul îmbunătățește propunerile Comisiei referitoare la stabilirea unui cadru robust și coerent pentru următoarele decenii, garantând compatibilitatea între disciplina fiscală și creșterea economică.
<SPEAKER ID="426" NAME="Miguel Portas" LANGUAGE="PT">
Acesta este singurul raport care încearcă să se opună tendinței predominante din întregul pachet privind guvernanța economică. M-am abținut de la vot pentru a sublinia acest aspect și îi recunosc valoarea. Raportul dnei Ferreira vizează prevenirea dezechilibrelor macroeconomice grave. În acesta, deficitul și datoria nu sunt mai importante decât excedentele și deficitele comerciale, decât ocuparea forței de muncă și șomajul sau decât orice provocări calitative care ar putea asigura o strategie de creștere sustenabilă. O astfel de coordonare cuprinzătoare, bazată pe un tablou de bord al diferiților indicatori care identifică dezechilibrele într-o etapă timpurie este rezonabilă. Ceea ce mă împiedică să votez în favoarea acestui raport este faptul că acesta reprezintă relația vulnerabilă a unei forme de coordonare al cărei început și sfârșit sunt tot deficitul și datoria.
<SPEAKER ID="426" NAME="Phil Prendergast" AFFILIATION="S&amp;D">
în scris. - Criza economică actuală cu care se confruntă Europa impune o nouă abordare. Criza este una politică, precum și una economică în natură și am văzut în repetate rânduri că Europa este cea mai puternică atunci când acționează ca întreg, un răspuns unit la criză fiind cel mai bun răspuns. Chiar și abordarea folosită de UE este nouă în această privință, întrucât este prima dată când Parlamentul decide împreună cu Consiliul cu privire la evoluțiile macroeconomice, iar Consiliul are nevoie de aprobarea Parlamentului pentru a atinge un consens final. Acest raport reprezintă numeroase compromisuri ale tuturor părților implicate. Este extrem de important să se transmită un semnal puternic piețelor și cetățenilor cu privire la intenția UE de a combate criza financiară și la capacitatea acesteia de a soluționa diferențele și de a aborda chestiunile esențiale. Salut, de asemenea, abordarea privind frauda și refuzul de acționa cu privire la recomandările convenite fără o justificare rezonabilă. Este important ca astfel de sancțiuni să existe, dar este la fel de important să nu pedepsim statele dacă acestea nu au reușit să atingă obiectivele propuse, și salut acest raport în acest sens.
<SPEAKER ID="427" NAME="Raül Romeva i Rueda" AFFILIATION="Verts/ALE">
în scris. - (ES) Am votat în favoarea acestui raport. Raportul vizează includerea unor mecanisme de prevenire și corectare pentru statele membre, atunci când acestea se confruntă cu dezechilibre fiscale. Componenta preventivă include mecanisme precum revizuirea anuală a balanțelor fiscale, mecanisme de detectare rapidă din partea Comisiei Europene și recomandări de prevenire pentru a aborda dezechilibrele de mică amploare. Ca măsură de corecție, va fi introdusă o procedură de analiză a dezechilibrelor excesive, și anume procedura de dezechilibru excesiv (PDE), alături de cerința de a prezenta planuri de acțiune specifice de către statele membre. Am votat în favoarea acestui raport în principal pentru că include dezechilibrele economice în Pactul de stabilitate și de creștere, în strategia Europa 2020 și în Semestrul european. Cu alte cuvinte, economia reală este integrată în procedurile de coordonare și de control economic. În plus, este inclusă o serie de indicatori care să determine dezechilibrele economice și, de asemenea, din motive de consecvență, recomandări și indicatori, cum ar fi investiții în cercetare și dezvoltare și în sectorul energetic.
<SPEAKER ID="428" NAME="Licia Ronzulli" LANGUAGE="IT">
Consider că pachetul de intervenții din propunerea de regulament al Parlamentului European și al Consiliului poate fi eficient în prevenirea dezechilibrelor macroeconomice, în special în zona euro. În plus, Parlamentul intenționează să îmbunătățească propunerile Comisiei pentru a stabili un cadru legislativ robust și coerent, garantând creștere economică și ocuparea forței de muncă în următoarele decenii. În acest moment deosebit de dificil pentru UE, este vital să se răspundă prin modificarea, completarea și corectarea modelului actual de creștere sustenabilă și prin consolidarea guvernanței economice și a legitimității democratice a deciziilor adoptate.
<SPEAKER ID="429" NAME="Kay Swinburne" AFFILIATION="ECR">
în scris. - Grupul ECR a activat întotdeauna în mod constructiv pentru a asigura că zona euro poate formula o soluție de durată pentru criza datoriilor de stat cu care se confruntă. Defectele Pactului de stabilitate și de creștere, din punctul de vedere al substanței și al aplicării sale, sunt evidente de mai mult timp; este bine că se depun acum eforturi pentru a asigura o soluție durabilă, care funcționează. Am contribuit de-a lungul procesului derulat în comisie și în trialoguri, în vederea asigurării faptului că rezultatul preferat al Parlamentului este unul realist, fezabil și de durată. Cu toate acestea, regretăm faptul că propunerile Comisiei susținute de Parlament nu reprezintă o soluție numai pentru zona euro, ci una care include țările a căror monedă nu este euro. Oricum l-am privi, pachetul cu privire la care am votat este unul care sporește competențele UE în detrimentul statelor membre. Pachetul include concepte inovatoare, cum ar fi votul cu majoritate calificată inversată și amendarea statelor membre, și asigură faptul că bugetele naționale nu mai reprezintă o chestiune numai pentru parlamentele naționale. Așadar, deși susținem obiectivele pe termen lung, nu putem sprijini mijloacele și am votat împotriva acelor rapoarte care nu se limitează la zona euro.
<SPEAKER ID="429" NAME="Nuno Teixeira" LANGUAGE="PT">
Stabilitatea zonei euro, în special, și a Europei în ansamblu impune restructurarea instrumentelor de prevenire și de supraveghere, în vederea corectării dezechilibrelor macroeconomice. Consolidarea financiară este esențială pentru corectarea erorilor din trecut și pentru o creștere sustenabilă a economiilor europene care nu sunt susținute prin datorii publice și externe, ci, mai degrabă, prin promovarea ocupării forței de muncă și a competitivității. Acest raport se axează pe tabloul de bord al indicatorilor statistici structurali și macroeconomici, care permite realizarea de comparații între statele membre, reflectând tendințele structurale și tendințele pe termen scurt, mediu și lung.
<P>
Includerea noilor indicatori și stabilirea pragurilor superioare și inferioare care sunt simetrice, atunci când este cazul, vor permite acestor indicatori să servească drept niveluri de alertă pentru a evita ca Fondul Monetar Internațional și Comisia să realizeze salvările financiare din prezent. Acest nou sistem simetric inteligent va conduce la o supraveghere mai riguroasă, la evaluări realizate de Comisie, de Parlamentul European, de Consiliu și de Banca Centrală Europeană, care sunt mai complete, precum și la formularea de recomandări privind reformele suplimentare și planurile de corecție. În circumstanțe critice pentru proiectul european, consider că implicarea autorităților naționale și europene este esențială pentru adoptarea din timp a măsurilor necesare.
<SPEAKER ID="430" NAME="Sophie Auconie" LANGUAGE="FR">
Evenimentele actuale arată că Pactul de stabilitate și de creștere al UE nu este foarte eficient și nu a reușit să evite ca mai multe state membre să întâmpine probleme serioase la nivelul balanței de plăți sau al rambursării datoriilor. Pe lângă ajutorul acordat acestor țări de către UE, instituțiile colaborează, prin urmare, pentru a consolida Pactul de stabilitate și de creștere, în vederea evitării crizelor de acest gen în viitor. Acesta este obiectivul pachetului privind guvernanța economică, din care face parte acest raport al colegului meu, dl Feio. Raportul tratează punerea în aplicare a procedurii de deficit excesiv. Sunt, în special, în favoarea calculării reducerii datoriei în funcție de o rată medie calculată pe o perioadă de trei ani, mai degrabă decât în funcție de o rată fixă anuală, pe o perioadă de trei ani. Am susținut acest raport la fel cum susțin pachetul privind guvernanța economică în ansamblu.
<SPEAKER ID="430" NAME="Regina Bastos" LANGUAGE="PT">
Criza economică și financiară a expus și consolidat nevoia de coordonare și supraveghere îmbunătățită a politicilor economice în cadrul uniunii economice și monetare. Experiențele recente au demonstrat, de asemenea, lacune și deficiențe în sistemul actual de coordonare și în procedurile de supraveghere existente. Criza a inversat în mod substanțial condițiile favorabile în care a operat sectorul economic și financiar până în 2007, iar majoritatea statelor membre trebuie să treacă printr-un proces de consolidare a conturilor lor pentru a reduce datoria publică. Pentru cele mai multe țări, reducerea datoriei este o chestiune esențială, date fiind efectele negative pe care aceasta le are asupra stimulentelor economice și creșterii economice, din cauza primelor de risc și a impozitelor majorate. Acest raport susține faptul că Comisia și Consiliul ar trebui să realizeze o evaluare globală echilibrată a tuturor factorilor relevanți, în special a măsurii în care aceștia influențează, ca și circumstanțe atenuante sau agravante, evaluarea respectării criteriului datoriei și/sau a criteriului deficitului. Consiliul va solicita ca statele membre să își atingă obiectivele bugetare anuale, ceea ce va permite o creștere minimă de 0,5 % pe an a produsului intern brut. Pentru motivele de mai sus, am votat în favoarea acestui raport.
<SPEAKER ID="431" NAME="Mara Bizzotto" LANGUAGE="IT">
Am ales să mă abțin de la votul privind acest raport referitor la propunerea de regulament al Consiliului de modificare a Regulamentului (CE) nr. 1467/97 privind accelerarea și clarificarea aplicării procedurii de deficit excesiv. Deși relația stabilită între economiile statelor membre și între acestea și Uniune trebuie revizuită, în special în lumina evenimentelor din Grecia și a faptului că diverse alte state membre prezintă semnele unei crize financiare iminente, de aceeași amploare ca cea din Grecia, o astfel de revizuire nu poate fi realizată folosind metodele prezentate în acest raport. Raportul vizează corectarea vulnerabilităților economiilor naționale prin sporirea - excesivă în opinia mea - a autorității UE asupra statelor membre însele, sacrificând astfel libertatea și competențele acestora în ceea ce privește sectorul financiar. Prin urmare, nu pot vota în favoarea acestui raport.
<SPEAKER ID="432" NAME="Antonio Cancian" LANGUAGE="IT">
Raportul Feio face parte din pachetul legislativ privind reforma guvernanței economice, care este format din șase rapoarte elaborate în urma mai multor luni de negocieri. Parlamentul a transmis un mesaj clar tuturor și, în special, Consiliului. Prin urmare, sper că acest pachet va fi aprobat, în mod definitiv, înaintea vacanței de vară și, mai presus de toate, pus în aplicare cât de curând posibil, astfel încât Uniunea Europeană să nu fie nepregătită, cum s-a întâmplat în trecut, să depășească dificultățile care îi amenință stabilitatea. În special, am votat în favoarea raportului Feio pentru că sunt de părere că subliniază în mod corect rolul esențial pe care Parlamentul trebuie să îl joace în prevenirea crizelor economice viitoare. Textul subliniază importanța esențială a dialogului pe care Parlamentul va trebui să îl stabilească cu reprezentanții parlamentelor naționale în vederea protejării procesului democratic atunci când apar chestiuni legate de stabilitatea economică a UE. În plus, raportul propune o perioadă de trei ani în care să se reducă datoria totală și consider că aceasta este rezonabilă și suficientă.
<SPEAKER ID="432" NAME="Maria Da Graça Carvalho" LANGUAGE="PT">
Am votat în favoarea raportului pentru că sunt de acord că, atunci când raportul dintre datoria publică și produsul intern brut (PIB) depășește valoarea de referință, trebuie considerat că acesta scade suficient și se apropie de valoarea de referință într-un ritm satisfăcător, în conformitate cu articolul 126 alineatul (2) litera (b) din Tratatul privind funcționarea Uniunii Europene (TFUE), în cazul în care diferența față de valoarea de referință s-a redus în cei trei ani precedenți într-un ritm mediu de o douăzecime pe an, ca valoare de referință, în urma unei evaluări realizate pe o perioadă de trei ani pentru care există date.
<SPEAKER ID="432" NAME="Carlos Coelho" LANGUAGE="PT">
Criza economică, financiară și socială actuală a demonstrat că modelul de guvernanță economică în vigoare în Uniunea Europeană nu a funcționat: cadrul de supraveghere s-a dovedit a fi foarte slab, iar normele Pactului de stabilitate și de creștere nu au fost respectate. Prin urmare, susțin pachetul de măsuri prezentate de Comisia Europeană cu privire la guvernanța economică. Votez în favoarea excelentului raport al dlui Feio referitor la accelerarea și clarificarea aplicării procedurii de deficit excesiv. Salut solicitarea de accelerare a procesului prin care Comisia Europeană își publică recomandările. Sunt de acord cu propunerea ca Parlamentul European să aibă dreptul de a invita reprezentanți ai statelor membre și regret faptul că aceasta nu a fost acceptată de Consiliu. Salut oportunitatea asigurată de Comisie de a derula vizite de monitorizare suplimentare și faptul că Banca Centrală Europeană ar putea juca un rol în aceste vizite.
<SPEAKER ID="433" NAME="George Sabin Cutaş" AFFILIATION="S&amp;D">
în scris. - Am decis să votez împotriva a patru dintre cele șase propuneri incluse în Pachetul de guvernanță economică, deoarece am considerat că acestea conțin exclusiv măsuri de austeritate care ar fragiliza și mai mult economia europeană. Pentru reluarea creșterii economice, avem nevoie de un model alternativ celui propus în pachet, bazat pe investiții strategice și pe crearea de noi locuri de muncă.
<SPEAKER ID="434" NAME="Göran Färm, Anna Hedh, Marita Ulvskog și Åsa Westlund" AFFILIATION="S&amp;D">
în scris. - (SV) Ca democrați-sociali suedezi, considerăm pachetul amplu de reforme pentru o guvernanță economică mai solidă în UE drept un instrument important pentru crearea ordinii în economia europeană. Un Pact de stabilitate și de creștere mai aspru, cerințe mai mari privind transparența și disciplina cadrelor bugetare naționale și un nou sistem de prevenire a dezechilibrelor economice sunt toate elementele-cheie necesare pentru stabilizarea finanțelor publice și a piețelor financiare.
<P>
Faptul că am ales astăzi să nu votăm în favoarea a cinci dintre cele șase rapoarte nu se datorează opoziției noastre față de norme mai stricte. Din contră, considerăm că trebuie puse în aplicare rapid norme mai stricte. Scopul strategiei noastre de vot a fost, de fapt, transmiterea unui semnal clar potrivit căruia anumite tendințe din pachetul de introducere a măsurilor de austeritate, care sunt mult prea extinse, ar trebui schimbate cu o abordare mai echilibrată în rundele finale de negociere. Normele care nu asigură un domeniu de aplicare suficient pentru investițiile de perspectivă și pentru o creștere solidă nu pot fi sustenabile pe termen lung.
<SPEAKER ID="434" NAME="José Manuel Fernandes" LANGUAGE="PT">
Normele de disciplină bugetară, precum și cele privind respectarea și aplicarea acesteia ar trebui consolidate, în special prin acordarea unei importanțe sporite nivelului și evoluției datoriei, precum și sustenabilității. Prin urmare, sunt de acord cu o evaluare a sustenabilității finanțelor publice, inclusiv a nivelului datoriei, a profilului datoriei (inclusiv scadența) și a dinamicii datoriei. În acest context, datoria privată nu poate fi uitată, în măsura în care aceasta poate reprezenta o datorie contingentă implicită pentru guverne. Cadrul vizând controlarea datoriei publice și private ar trebui să sprijine creșterea economică pe termen lung și să țină seama în mod adecvat de rolul anticiclic al politicii bugetare, precum și să îmbunătățească precondițiile pentru investiții și dezvoltarea pieței interne, acestea fiind esențiale pentru asigurarea funcționării corecte și consolidarea uniunii economice și monetare. Este important să se instituie un Fond Monetar European, gestionat conform normelor Uniunii și finanțat, în special, din veniturile obținute din amenzi, pentru a proteja stabilitatea financiară a zonei euro în ansamblu.
<SPEAKER ID="435" NAME="João Ferreira" LANGUAGE="PT">
Acest raport face parte din pachetul legislativ privind guvernanța economică și este unul dintre elementele sale cheie. Este regulamentul privind accelerarea și clarificarea aplicării procedurii de deficit excesiv.
<P>
Plecând de la premisa că există o criză în zona euro și o nevoie de soluții cuprinzătoare și integrate pentru criza datoriilor din zona euro, dat fiind eșecul abordării fragmentate utilizate până în prezent, raportul se încheie solicitând același tip de criterii și politici monetariste și neoliberale care au condus la această criză. Raportul reiterează și înăsprește elementele de sufocare reale impuse statelor membre, fără a ține seama de cauzele problemei sau de politici alternative care să ia în considerare diferitele niveluri de dezvoltare ale economiilor.
<P>
Ca atare, în loc să propună un pact pentru progres și dezvoltare socială, bazat pe solidaritate și pe politici autentice de coeziune socială și economică, după cum am recomandat, raportul solicită aprofundarea Pactului de stabilitate și de creștere și, acum, a Pactului EuroPlus. Acesta extinde și consolidează aplicarea de sancțiuni statelor membre și plata de amenzi de către statele membre care nu respectă cerințele impuse. Aceasta este o interferență inacceptabilă, care plasează statele membre care fac obiectul acestei proceduri de deficit excesiv într-o poziție de adevărată supunere colonială față de puterile Europei.
<SPEAKER ID="436" NAME="Ilda Figueiredo" LANGUAGE="PT">
Acesta este unul dintre documentele legislative esențiale din pachetul privind guvernanța economică. Este regulamentul privind accelerarea și clarificarea aplicării procedurii de deficit excesiv.
<P>
Plecând de la premisa că există o criză în zona euro și recunoscând chiar nevoia de soluții cuprinzătoare și integrate pentru criza datoriilor din zona euro, dat fiind eșecul abordării fragmentate utilizate până în prezent, raportul se încheie solicitând același tip de criterii și politici monetariste și neoliberale, prin urmare, înăsprirea elementelor de sufocare reale impuse statelor membre, fără a ține seama de cauzele problemelor sau de politici alternative care să ia în considerare diferitele niveluri de dezvoltare ale economiilor. Ca atare, în loc să propună un pact pentru progres și dezvoltare socială, bazat pe solidaritate și pe politici autentice de coeziune socială și economică, raportul solicită aprofundarea Pactului de stabilitate și de creștere și a Pactului EuroPlus. De asemenea, acesta extinde aplicarea de sancțiuni statelor membre și plata de amenzi de către statele membre care nu respectă nicio cerință impusă acestora.
<P>
Aceasta este o interferență inacceptabilă, care plasează statele membre care fac obiectul acestei proceduri de deficit excesiv într-o poziție de adevărată supunere colonială față de puterile Europei.
<P>
De aceea am votat împotrivă.
<SPEAKER ID="437" NAME="Monika Flašíková Beňová" AFFILIATION="S&amp;D">
în scris. - (SK) Criza economică și financiară globală a arătat și a aprofundat nevoia unei coordonări mai intense și a unei guvernanțe economice mai bune în cadrul uniunii economice și monetare. Instrumentele și procedurile existente pentru coordonare și supraveghere au permis UE să depășească o criză pe care niciun stat membru nu ar fi putut să o învingă în mod individual. Instituțiile europene și statele membre depun eforturi pentru redresarea din criză. Totuși, experiența aceasta a demonstrat prezența unor deficiențe și a unor puncte slabe în sistemul actual de coordonare și în procesele de supraveghere. Este esențială consolidarea cadrului uniunii economice și monetare, în vederea asigurării stabilității macroeconomice și a sustenabilității finanțelor publice, ceea ce reprezintă o condiție prealabilă pentru o performanță durabilă și creștere la nivelul ocupării forței de muncă. Elementele individuale ale coordonării în domeniul politicii economice, inclusiv supravegherea reformelor structurale, trebuie integrată în noul ciclu de supraveghere, așa-numitul Semestru european, care reunește procesele existente în cadrul pactului, vizând, în special, politicile economice și asigurarea unei prezentări simultane a programelor de stabilizare și convergență și a celor de reformă la nivel național.
<SPEAKER ID="438" NAME="Marietta Giannakou" AFFILIATION="PPE">
în scris. - (EL) Grupul de deputați în PE Noua Democrație a votat astăzi în favoarea celor șase propuneri din noul pachet privind guvernanța economică. Propunerile Parlamentului European au deschis calea către un mediu de stabilitate economică, permițând, în același timp, dezvoltarea de mecanisme inovatoare de acțiune, cum ar fi euro-obligațiunile și obligațiunile europene pentru proiecte specifice.
<SPEAKER ID="439" NAME="Mathieu Grosch" AFFILIATION="PPE">
în scris. - (DE) O coordonare mai solidă și o monitorizare mai atentă a politicii economice în statele membre sunt esențiale dacă dorim să învățăm din greșelile evidențiate de criza economică și financiară și să combatem actuala criză a datoriilor din unele state membre. Acest raport este un răspuns la întrebarea referitoare la modul exact în care trebuie organizat acest nou proces de coordonare și monitorizare.
<P>
Dezbaterea privind deficitele imense din unele țări ar trebui remarcată mai ales în Belgia, în special în această perioadă de tranziție în care Belgia nu are guvern. Această perioadă de tranziție este extrem de problematică din cauza influenței sale majore asupra economiei, politicii sociale și sectorului financiar din Belgia și nu contribuie la îmbunătățirea situației.
<P>
Dacă o țară precum Belgia dorește să asigure că Europa nu are permisiunea de a adopta decizii în numele Belgiei pe viitor, atunci este momentul să cerem ca cei responsabili pentru politica federală să își recunoască responsabilitățile față de cetățeni, în loc să intervină alături de Comisie pentru menținerea indicelui sau a politicii sociale din Belgia.
<SPEAKER ID="439" NAME="Juozas Imbrasas" AFFILIATION="EFD">
în scris. - (LT) Am salutat acest document pentru că acest regulament stabilește dispoziții privind accelerarea și clarificarea procedurii deficitului excesiv. Obiectul procedurii de deficit excesiv este prevenirea deficitelor publice excesive și, în situația în care acestea se produc, stimularea corectării lor prompte, în cazul în care respectarea disciplinei bugetare este examinată pe baza criteriului deficitului public și a criteriului datoriei publice. Normele de disciplină bugetară ar trebui consolidate, în special prin acordarea unei importanțe sporite nivelului și evoluției datoriei, precum și sustenabilității în ansamblu. Respectarea acestor norme ar trebui consolidată, alături de sistemele de aplicare a acestora. Guvernanța economică ar trebui consolidată și prin implicarea Parlamentului European și a parlamentelor naționale într-un mod mai activ și mai oportun.
<SPEAKER ID="439" NAME="David Martin" AFFILIATION="S&amp;D">
în scris. - Am votat împotriva acestui raport pentru că mă opun cu tărie programului de măsuri de austeritate paralizante introduse în Uniunea Europeană de deputații de centru-dreapta. Acest pachet de reforme privind guvernanța economică va reduce creșterea în UE exact în momentul în care avem nevoie de investiții pentru creștere, pentru cercetare și dezvoltare și pentru locuri de muncă, în vederea asigurării viitorului economic al Europei. Pachetul de reforme financiare va afecta în cea mai mare măsură populațiile cele mai sărace din Europa, fără să atingă sectorul financiar - cauza acestei crize. Salut coordonarea îmbunătățită a politicii economice și fiscale europene, dar mă opun cu hotărâre viziunii pe termen scurt în baza căreia aceasta este impusă. Investițiile pe termen lung în economia ecologică, în cercetarea științifică și în infrastructură sunt absolut cruciale pentru stabilitatea economică, crearea de locuri de muncă și creștere economică și nu pot susține acest pachet de reforme care vizează impunerea unui climat de austeritate paralizantă în Europa.
<SPEAKER ID="440" NAME="Clemente Mastella" LANGUAGE="IT">
Această propunere vizează accelerarea și clarificarea aplicării procedurii de deficit excesiv. Considerăm că punerea în aplicare a supravegherii bugetare ar trebui să fie întotdeauna în conformitate cu obiectivele globale ale UE și să se supună mai ales cerințelor privind promovarea unui nivel ridicat al ocupării forței de muncă, garantarea unei protecții sociale corespunzătoare și combaterea excluziunii sociale.
<P>
Atunci când se monitorizează respectarea normelor privind disciplina bugetară ar trebui să se acorde o atenție specială recesiunii sociale care ar putea avea un impact asupra poziției financiare a guvernelor. Susținem, de asemenea, că statele membre care pun în aplicare reforme structurale care contribuie la păstrarea locurilor de muncă sau la crearea de locuri de muncă și la reducerea sărăciei ar trebui să aibă posibilitatea de a se îndepărta de la obiectivele lor bugetare respective pe termen mediu.
<P>
În cele din urmă, credem că o consolidare a guvernanței economice ar trebui asociată cu consolidarea legitimității democratice a guvernanței europene și că rolul Parlamentului European ar trebui să fie consolidat în întregul proces de supraveghere. În plus, consultarea periodică a partenerilor sociali și o implicare mai fermă a parlamentelor naționale constituie condiții prealabile necesare pentru un cadru de supraveghere credibil și transparent.
<SPEAKER ID="441" NAME="Jean-Luc Mélenchon" LANGUAGE="FR">
Acest raport propune extinderea votului cu majoritate calificată inversată pentru a amenda statele membre ale căror politici nu se conformează standardelor euroliberale. Și mai rău, acesta solicită Comisiei să introducă un proces rapid de pedepsire pentru nerespectare intenționată. Singura excepție care există privește statele membre care își reformează sistemele de pensii astfel cum dorește Comisia. În acest fel se stabilește un regim de federalism autoritar. Nu voi accepta niciodată ca țara mea să plătească cuiva amenzi.
<SPEAKER ID="442" NAME="Andreas Mölzer" AFFILIATION="NI">
în scris. - (DE) Monitorizarea bugetelor nu ar trebui să implice numai obținerea unui acces la fapte și cifre corecte. Desigur, Comisia ar trebui să emită, de asemenea, recomandări, de exemplu în legătură cu reducerea datoriei. Cu toate acestea, în nicio circumstanță nu ar trebui să permitem ca statelor membre să li se impună un mod de cheltuire a banilor de care acestea dispun. Guvernanța europeană nu este un lucru pe care cetățenii UE îl doresc și aceasta nici nu este prevăzută în tratatele Uniunii. Aceasta reprezintă o sfidare clară a principiului subsidiarității. Nu guvernanța condusă de UE va ajuta țările afectate să se redreseze din punct de vedere economic, ci mai degrabă retragerea din zona euro. Nu pot susține această propunere din motivele menționate.
<SPEAKER ID="442" NAME="Franz Obermayr" AFFILIATION="NI">
în scris. - (DE) Propunerile privind guvernanța economică încalcă în mod clar principiul subsidiarității. Am votat împotriva acestui raport pentru că subminează în mod considerabil atât integrarea europeană, cât și condițiile economice și sociale din statele membre.
<SPEAKER ID="442" NAME="Rolandas Paksas" AFFILIATION="EFD">
în scris. - (LT) Procedura de deficit excesiv trebuie să opereze mai rapid și mai prompt pentru a preveni deficitele publice excesive. Consider că normele privind disciplina bugetară trebuie consolidate prin acordarea unei atenții deosebite nivelului datoriei. Pentru a atinge obiectivele subliniate, trebuie să i se acorde un rol special Comisiei în ceea ce privește evaluarea, monitorizarea și formularea de recomandări. În realizarea de evaluări, Comisia și Consiliul trebuie, de asemenea, să țină seama de reformele pensiilor puse în aplicare de statele membre relevante. Nu sunt de acord cu propunerea de reducere a sancțiunii pentru statele membre care nu au reușit să pună în aplicare sau nu au pus corect în aplicare măsuri sau instrumente de control al deficitului. Nu cred că este recomandabilă reducerea valorii anuale generale a amenzilor, pentru că amenzile colectate trebuie folosite pentru punerea în aplicare a mecanismelor de stabilitate.
<SPEAKER ID="442" NAME="Alfredo Pallone" LANGUAGE="IT">
În primul rând, aș dori să îl felicit pe dl Feio pentru raportul său excelent. Cred că raportul datoriei din PIB ar trebui redus într-un "ritm satisfăcător”. În acest sens, diferența dintre datoria publică actuală și valoarea de referință de 60 % ar trebui redusă cu o douăzecime pe an. Salut amendamentul adus de dl Feio propunerii inițiale a Comisiei, potrivit căruia reducerea ar trebui calculată la un ritm mediu de o douăzecime pe an în ultimii trei ani. Sunt, de asemenea, de acord cu faptul că evaluarea respectării acestei condiții ar trebui să înceapă la trei ani de la încheierea procedurilor de deficit excesiv aflate în curs în prezent. Mai presus de toate, salut faptul că, în aplicarea normelor privind datoria publică, Comisia va trebui să țină seama de "toți ceilalți factori relevanți”, în special de datoria privată și de alți factori importanți care permit realizarea unei evaluări generale. Sper ca Parlamentul să ajungă la un acord final și să aprobe întregul pachet privind guvernanța cât de curând posibil, pentru a transmite un mesaj puternic și unit publicului și piețelor și pentru a pune capăt speculațiilor.
<SPEAKER ID="442" NAME="Maria do Céu Patrão Neves" LANGUAGE="PT">
Ca parte a pachetului legislativ care vizează consolidarea guvernanței economice în UE și în zona euro, s-a votat și asupra acestui proiect de aviz privind propunerea Comisiei de modificare a regulamentului privind accelerarea și clarificarea aplicării procedurii de deficit excesiv. Am votat în favoarea acestui raport pentru că, în esență, împărtășesc preocupările raportorului, în special în ceea ce privește următoarele puncte: 1) punerea în executare a supravegherii bugetare ar trebui să fie întotdeauna în conformitate cu obiectivele globale ale UE; 2) atunci când se monitorizează respectarea normelor privind disciplina bugetară ar trebui să se acorde atenție nu doar recesiunii economice grave, ci crizelor sociale care ar putea avea un impact asupra poziției financiare a guvernelor; 3) amenzile colectate de la statele membre care nu dau curs recomandărilor care le sunt făcute ar trebui folosite pentru a sprijini investițiile pe termen lung și obiectivele în materie de locuri de muncă ale UE și nu ar trebui distribuite doar statelor membre care nu fac obiectul unei proceduri de deficit excesiv, așa cum propune Comisia; 4) consultarea periodică a partenerilor sociali și o implicare mai fermă a parlamentelor naționale constituie condiții prealabile necesare pentru un cadru de supraveghere credibil și transparent.
<SPEAKER ID="443" NAME="Raül Romeva i Rueda" AFFILIATION="Verts/ALE">
în scris. - (ES) Am votat împotrivă. Și anume din cauza introducerii unei măsuri prociclice dure pentru a aborda deficitul excesiv. Mă refer în mod specific la măsura 1/20 care implică reducerea datoriei publice anuale cu 5 % în trei ani consecutivi dacă aceasta depășește 60 % din produsul intern brut (PIB), deși deficitul este mai mic de 3 % din PIB. Această măsură se bazează pe ipoteza potrivit căreia creșterea economică depinde în mod exclusiv de reducerea cheltuielilor publice. Cu alte cuvinte, soluționarea datoriei publice implică aplicarea directă a unor planuri de austeritate, deosebit de riguroase, indiferent de circumstanțe.
<SPEAKER ID="444" NAME="Licia Ronzulli" LANGUAGE="IT">
Principalul obiectiv al pachetului legislativ prezentat de Comisie în anul 2010 este revigorarea guvernanței economice în UE și în zona euro. Acest fapt are o importanță strategică într-o criză precum cea cu care ne confruntăm în prezent. Îmbunătățirea planurilor de creștere și dezvoltare ale statelor membre, optimizarea coordonării politicilor bugetare și consolidarea procedurilor de monitorizare a deficitelor și a datoriei naționale sunt numai câteva dintre prioritățile care trebuie urmărite. Pentru a atinge aceste rezultate, însă, eforturile noastre trebuie să fie pe deplin compatibile cu planurile de redresare a pieței muncii și cu politicile de protecție socială, piatra de temelie a unui nou model de creștere sustenabilă.
<SPEAKER ID="445" NAME="Kay Swinburne" AFFILIATION="ECR">
în scris. - Grupul ECR a activat întotdeauna în mod constructiv pentru a asigura că zona euro poate formula o soluție de durată pentru criza datoriilor de stat cu care se confruntă. Defectele Pactului de stabilitate și de creștere, din punctul de vedere al substanței și al aplicării sale, sunt evidente de mai mult timp; este bine că se depun acum eforturi pentru a asigura o soluție durabilă, care funcționează. Am contribuit de-a lungul procesului derulat în comisie și în trialoguri, în vederea asigurării faptului că rezultatul preferat al Parlamentului este unul realist, fezabil și de durată. Cu toate acestea, regretăm faptul că propunerile Comisiei susținute de Parlament nu reprezintă o soluție numai pentru zona euro, ci una care include și țările a căror monedă nu este euro. Oricum l-am privi, pachetul cu privire la care am votat este unul care sporește competențele UE în detrimentul statelor membre. Pachetul include concepte inovatoare, cum ar fi votul cu majoritate calificată inversată și amendarea statelor membre, și asigură faptul că bugetele naționale nu mai reprezintă o chestiune numai pentru parlamentele naționale. Așadar, deși susținem obiectivele pe termen lung, nu putem sprijini mijloacele și am votat împotriva acelor rapoarte care nu se limitează la zona euro.
<SPEAKER ID="445" NAME="Nuno Teixeira" LANGUAGE="PT">
Evenimentele recente ne-au arătat că diversele Pacte de stabilitate și de creștere nu au avut efectul dorit: în schimb, mai multe state membre s-au confruntat cu probleme grave în ceea ce privește respectarea obligațiilor și au riscat o creștere a datoriei publice. Raportul adoptat astăzi în ședință plenară include un pachet mai amplu de măsuri care constituie propuneri referitoare la guvernanța economică europeană. În mod specific, acest raport analizează chestiunea datoriilor excesive ale statelor membre și ia în considerare problemele Uniunii Europene în ansamblu, nu numai în sensul soluționării deficitelor, ci și al soluționării nivelului datoriei publice, astfel încât să asigure că procedurile sunt puse în aplicare în vederea corectării încălcării timpurii și, prin urmare, a prevenirii punerii în aplicare a măsurilor corective când este deja prea târziu. Punerea în aplicare a măsurilor este esențială pentru zona euro. Având în vedere rezultatul negocierilor și progresul înregistrat în ultimele luni la nivelul trialogurilor, sper că putem aștepta ca recomandările Comisiei să fie publicate mai rapid și contez pe un dialog economic autentic. Sper ca posibilitatea de a revizui recomandările pe baza recesiunii economice să poată contribui, de asemenea, la succesul său, cu condiția să nu amenințe sustenabilitatea fiscală.
<SPEAKER ID="446" NAME="Viktor Uspaskich" AFFILIATION="ALDE">
în scris. - (LT) Unul dintre lucrurile pe care criza din Grecia ni le arată este nevoia urgentă de responsabilitate fiscală. Altfel, toate statele membre ale UE, nu numai Grecia, se vor confrunta cu probleme serioase, pentru că două treimi din statele membre ale UE au un deficit excesiv. Sunt încântat că raportorul subliniază acest lucru.
<P>
Raportul include mai multe propuneri, dar cele mai importante privesc rezolvarea problemei deficitului bugetar excesiv și finalizarea mijloacelor de combatere a deficitelor pe viitor. De asemenea, raportul aduce în discuție un alt aspect important - și anume că trebuie să combatem deficitul bugetar fără a afecta creșterea, în special în ceea ce privește redresarea economiei. Este important ca sistemul menit să gestioneze datoria publică și privată să susțină creșterea pe termen lung. Aceasta ar include îmbunătățirea condițiilor de investiții și dezvoltarea pieței interne, ținând seama și de prioritățile și nevoile specifice ale statelor membre.
<P>
Cel mai important lucru este că avem nevoie de transparență, de responsabilitate și de o supraveghere independentă. Aceasta este o parte esențială a sporirii guvernanței economice. Cadrele bugetare naționale ar trebui să confere un rol mai important organismelor fiscale independente și să prevadă publicarea de statistici fiscale transparente.
<SPEAKER ID="447" NAME="Sophie Auconie" LANGUAGE="FR">
Evenimentele actuale arată că Pactul de stabilitate și de creștere al UE nu este foarte eficient și nu a reușit să evite ca mai multe state membre să întâmpine probleme serioase la nivelul balanței de plăți sau al rambursării datoriilor. Pe lângă ajutorul acordat acestor țări de către UE, instituțiile colaborează, prin urmare, pentru a consolida Pactul de stabilitate și de creștere, în vederea evitării crizelor de acest gen în viitor. Acesta este obiectivul pachetului privind guvernanța economică, din care face parte raportul colegei mele, dna Ford. Raportul tratează cerințele referitoare la cadrele bugetare ale statelor membre. Am susținut acest raport la fel cum susțin pachetul privind guvernanța economică în ansamblu.
<SPEAKER ID="448" NAME="Mara Bizzotto" LANGUAGE="IT">
M-am abținut de la vot pentru că am îndoieli cu privire la impactul pe termen lung pe care directivele propuse în raport îl vor avea asupra economiilor naționale ale statelor membre. În special, aceste directive propun consolidarea mecanismelor de supraveghere într-un mod stringent, în vederea prevenirii apariției în Uniune a altor crize financiare de genul celei din Grecia. În opinia mea, problemele economice ale statelor membre nu vor fi soluționate prin simpla restricționare a competențelor și a rolului acestora și, de aceea, am decis să mă abțin de la vot.
<SPEAKER ID="449" NAME="Antonio Cancian" LANGUAGE="IT">
Raportul Ford face parte din pachetul legislativ privind reformarea guvernanței economice, alcătuit din șase rapoarte elaborate în urma mai multor luni de negocieri. Parlamentul a transmis un mesaj clar tuturor și, în special, Consiliului. Prin urmare, sper că acest pachet va fi aprobat, în mod definitiv, înaintea vacanței de vară și, mai presus de toate, pus în aplicare cât de curând posibil, astfel încât Uniunea Europeană să nu fie nepregătită, cum s-a întâmplat în trecut, să depășească dificultățile care îi amenință stabilitatea. În special, am votat în favoarea raportului Ford pentru că sunt de părere că armonizarea sistemelor naționale prin elaborarea unor cerințe minime și, mai presus de toate, a unor planuri de previziune pentru sistemele publice de contabilitate este o regulă de bază dacă dorim prevenirea crizelor economice în viitor. Acest lucru nu ar trebui să însemne totuși că omitem natura națională a reglementărilor fiscale, care conțin unele diferențe considerabile, în special între țările din zona euro și cele din afara acesteia.
<SPEAKER ID="449" NAME="Maria Da Graça Carvalho" LANGUAGE="PT">
Am votat în favoarea raportului pentru că sunt de acord că statele membre ar trebui să stabilească un cadru bugetar pe termen mediu, eficace, supus unui control oficial, care să prevadă adoptarea unui orizont de planificare bugetară de cel puțin patru ani, pentru a se asigura că planificarea bugetară națională se înscrie într-o perspectivă de planificare bugetară multianuală. Statele membre ar trebui să instituie mecanisme adecvate de coordonare între subsectoarele administrației publice pentru a asigura o acoperire cuprinzătoare și consecventă a tuturor subsectoarelor în materie de planificare bugetară, de norme bugetare numerice, specifice fiecărei țări și de elaborare a previziunilor bugetare și a planificării multianuale prevăzute în mod particular în cadrul bugetar multianual.
<SPEAKER ID="449" NAME="Carlos Coelho" LANGUAGE="PT">
Criza economică, financiară și socială actuală a demonstrat că modelul actual de guvernanță economică al Uniunii Europene nu a funcționat: cadrul de supraveghere s-a dovedit a fi foarte slab, iar normele Pactului de stabilitate și de creștere nu au fost respectate. Prin urmare, susțin pachetul de măsuri prezentate de Comisia Europeană cu privire la guvernanța economică. Votez în favoarea raportului Ford referitor la cerințele privind cadrele bugetare ale statelor membre. Salut faptul că regulamentul va fi aplicabil în toate statele membre ale UE. Aș sublinia nevoia de stabilire a unor mijloace de control independent. Salut posibilitatea ca guvernele care tocmai au preluat ștafeta puterii să aibă dreptul de a-și actualiza cadrul bugetar pe termen mediu, pentru a reflecta noile priorități politice.
<SPEAKER ID="449" NAME="Lara Comi" LANGUAGE="IT">
Am votat în favoarea acestei directive pentru că sunt de părere că a reușit să stabilească un echilibru între rigoare, care este o cerință în acest domeniu, și discreție, legată de situația economică. Nu trebuie să uităm că uniunea noastră economică și monetară nu a fost niciodată egală din punctul de vedere al dimensiunii, al eterogenității și al nivelului de dezvoltare. Nu există un manual de instrucțiuni privind modalitatea de a crea o uniune monetară perfectă și nici nu se poate acorda o valoare absolută cunoștințelor dobândite până în prezent, din moment ce specificitățile socioeconomice din zona euro pot face orice comparații inutile. Prin urmare - și raportoarea a făcut foarte bine în această privință - trebuie subliniat faptul că acele criterii de la Maastricht, un excelent punct de referință și un reper adecvat pentru stabilirea credibilității nevoilor noastre financiare, nu reprezintă o valoare absolută care să fie susținută peste tot, în orice moment. Pot exista situații economice în care devierea de la acele limite este un risc care merită asumat, cu condiția ca orice datorie suplimentară să finanțeze o redresare care nu mai poate fi amânată. O felicit pe raportoare pentru activitatea excelentă întreprinsă în scurta perioadă de care a dispus și sper ca dezbaterea politică și cea intelectuală privind aceste chestiuni să poată fi combinate pentru a garanta popoarelor Europei prosperitatea la crearea căreia contribuie politica monetară.
<SPEAKER ID="449" NAME="Diogo Feio" LANGUAGE="PT">
Dacă dorim cu adevărat să prevenim viitoarele crize; dacă dorim să creăm o Uniune coerentă și responsabilă din punct de vedere economic; dacă dorim să fim ghidați de o perspectivă de prevenire și corectare; dacă dorim să ne angajăm pe calea unei creșteri sustenabile, atunci, pentru ca acest pachet să fie complet, această directivă este esențială. În această directivă găsim o serie de premise fundamentale, a căror aplicare de către guvernele naționale va spori transparența normelor privind politica bugetară a acestora, nu în ultimul rând în ceea ce privește publicarea previziunilor bugetare și performanța.
<P>
Consider că, prin progresele pe care le înregistrăm aici, Uniunea va fi tot mai pregătită să coordoneze și să prevină potențialele probleme, deficiențe și dezechilibre într-un mod unitar. În cele din urmă, aș dori să mulțumesc colegei mele, dnei Ford, pentru toate eforturile depuse și pentru angajamentul asumat în direcția finalizării acestui raport.
<SPEAKER ID="449" NAME="José Manuel Fernandes" LANGUAGE="PT">
Acest raport, elaborat de dna Ford, vizează propunerea legislativă de modificare a Regulamentului (CE) nr. 1467/97 al Consiliului privind accelerarea și clarificarea aplicării procedurii de deficit excesiv, care face parte din pachetul privind guvernanța economică, adoptat de Comisie la 29 septembrie 2010, cu scopul de a consolida "stabilitatea macroeconomică și sustenabilitatea finanțelor publice”, astfel încât UE să devină mai robustă și mai sustenabilă. Situația economică și financiară actuală a diverselor țări din UE demonstrează eșecul Pactului de stabilitate și de creștere. Nu este suficient să se controleze deficitul public. Trebuie, de asemenea, să se evite datoria publică și privată. Devine necesară introducerea unor mecanisme care îmbunătățesc competitivitatea și redresează situația finanțelor publice. Statele membre vor fi împiedicate să înregistreze deficite excesive. Măsurile de coordonare și de supraveghere, care asigură respectarea disciplinei bugetare, vor fi consolidate. Am votat în favoarea acestei propuneri de modificare legislativă, pentru că sunt de părere că este esențial, pentru redresarea încrederii publice în instituții și pentru creșterea sustenabilă din UE, ca aceste măsuri să fie puse în aplicare cât mai curând posibil.
<SPEAKER ID="450" NAME="João Ferreira" LANGUAGE="PT">
Acest raport tratează propunerea de directivă privind cerințele referitoare la cadrele bugetare ale statelor membre și constituie unul dintre cele mai serioase atacuri la adresa suveranității statelor membre.
<P>
Alegerile bugetare, care sunt esențiale pentru a stabili calea pe care fiecare țară o urmează în funcție de propriile caracteristici, interese și de voința poporului său, sunt amenințate. Situația este deosebit de gravă pentru economiile cele mai vulnerabile din zona euro, despre care se consideră că au "deficite excesive” și care ar putea face obiectul unor sancțiuni severe. Această directivă face parte din pachetul legislativ privind așa-numita "guvernanță economică”, alcătuit din șase texte legislative și care reprezintă un adevărat atac la adresa drepturilor sociale și ale lucrătorilor, precum și a democrației înseși.
<P>
Scopul acestui pachet legislativ este un atac fără precedent asupra drepturilor parlamentelor naționale, iar, în cazul Portugaliei, asupra Constituției Republicii Portugheze înseși. De acum înainte, deputații parlamentelor naționale vor fi conduși de liniile directoare ale Uniunii Europene referitoare la bugetele țărilor lor. Aceste linii directoare sunt tot mai neoliberale și stabilite, în esență, de grupul de puteri care dețin majoritatea voturilor în Consiliu și Parlamentul European. Singura noastră opțiune este să votăm împotrivă.
<SPEAKER ID="451" NAME="Ilda Figueiredo" LANGUAGE="PT">
Acesta este unul dintre cele două rapoarte referitoare la propunerea de directivă a Consiliului privind cerințele referitoare la cadrele bugetare ale statelor membre. Raportul constituie unul dintre cele mai serioase atacuri la adresa suveranității acestora și această situație va fi și mai grea pentru cei din zona euro care sunt considerați a avea deficite excesive și care, pe lângă supravegherea continuă a Comisiei Europene, ar putea face obiectul sancțiunilor.
<P>
Această directivă face parte din pachetul legislativ privind așa-numita "guvernanță economică”, alcătuit din șase texte legislative și care reprezintă un adevărat atac la adresa drepturilor sociale și ale lucrătorilor. De asemenea, acesta face parte din cruciada Uniunii Europene împotriva independenței naționale și a suveranității.
<P>
Rezultatul negocierilor este acordul final între cele trei instituții - Parlamentul European, Consiliul și Comisia Europeană - și va fi, cu siguranță, confirmat de Consiliu la 24 iunie, în pofida contradicțiilor existente la nivelul UE. Rezultatul vizat este un atac fără precedent asupra drepturilor parlamentelor naționale și asupra Constituției Republicii Portugheze, ai cărei membri sunt conduși de liniile directoare ale Uniunii Europene privind bugetele țărilor lor; aceste linii directoare sunt tot mai neoliberale. Prin urmare, am votat împotrivă.
<SPEAKER ID="452" NAME="Monika Flašíková Beňová" AFFILIATION="S&amp;D">
în scris. - (SK) Criza economică și financiară globală a schimbat brusc condițiile economice și financiare favorabile care predominau până în anul 2007 și a pus în evidență din nou faptul că nu s-au utilizat în mod adecvat profiturile neprevăzute acumulate în perioada favorabilă pentru a crea oportunitatea unor proceduri eficiente în perioada nefavorabilă. Disponibilitatea datelor fiscale este esențială pentru funcționarea adecvată a supravegherii bugetare a UE. Datele fiscale actualizate și fiabile sunt esențiale pentru o monitorizare adecvată și tempestivă, permițând adoptarea de măsuri prompte în cazul unei situații bugetare nefavorabile. Transparența este un element fundamental pentru asigurarea calității datelor fiscale și trebuie să includă o disponibilitate constantă a acestora.
<SPEAKER ID="453" NAME="Marietta Giannakou" AFFILIATION="PPE">
în scris. - (EL) Grupul de deputați în Parlamentul European Noua Democrație a votat astăzi în favoarea celor șase propuneri din noul pachet privind guvernanța economică. Propunerile Parlamentului European au deschis calea către un mediu de stabilitate economică, permițând, în același timp, dezvoltarea de mecanisme inovatoare de acțiune, cum ar fi euro-obligațiunile și obligațiunile europene pentru proiecte specifice.
<SPEAKER ID="453" NAME="Juozas Imbrasas" AFFILIATION="EFD">
în scris. - (LT) Salut acest document pentru că pachetul legislativ privind guvernanța economică este menit să răspundă la necesitatea unei mai bune coordonări și a unei supravegheri mai stricte a politicilor economice din cadrul uniunii economice și monetare. În plus, se propun cerințe referitoare la cadrele bugetare ale statelor membre, pentru a încuraja responsabilitatea bugetară prin stabilirea unor cerințe minime pentru cadrele bugetare naționale și prin garantarea faptului că aceste cadre sunt în conformitate cu obligațiile stabilite în tratat. Pentru a sprijini modificările aduse componentei preventive și celei corective a Pactului de stabilitate și de creștere, Comisia a propus, de asemenea, consolidarea mecanismelor de executare pentru statele membre din zona euro. În general, salut propunerile prezentate cu scopul de a asigura îmbunătățiri ale cadrelor bugetare naționale și de a încuraja statele membre să adopte decizii mai bune în domeniul bugetar în viitor. În special, sunt necesare propuneri referitoare la o raportare statistică mai bună a datelor fiscale, cu scopul de a evita repetarea experiențelor recente din anumite state membre. În mod similar, propunerile referitoare la birourile bugetare independente, la normele bugetare naționale, precum și la un cadru multianual obligatoriu de stabilire a bugetului ar trebui să contribuie la asigurarea unei stabilități bugetare îmbunătățite.
<SPEAKER ID="453" NAME="David Martin" AFFILIATION="S&amp;D">
în scris. - Am votat împotriva acestui raport pentru că mă opun cu tărie programului de măsuri paralizante de austeritate introduse în Uniunea Europeană de deputații de centru-dreapta. Acest pachet de reforme privind guvernanța economică va reduce creșterea în UE exact în momentul în care avem nevoie de investiții pentru creștere, pentru cercetare și dezvoltare și pentru locuri de muncă, în vederea asigurării viitorului economic al Europei. Pachetul de reforme financiare va afecta în cea mai mare măsură populațiile cele mai sărace din Europa, fără să atingă sectorul financiar - cauza acestei crize. Salut coordonarea îmbunătățită a politicii economice și fiscale europene, dar mă opun cu hotărâre viziunii pe termen scurt în baza căreia aceasta este impusă. Investițiile pe termen lung în economia ecologică, în cercetarea științifică și în infrastructură sunt absolut cruciale pentru stabilitatea economică, crearea de locuri de muncă și creștere economică și nu pot susține acest pachet de reforme care vizează impunerea unui climat de austeritate paralizantă în Europa.
<SPEAKER ID="454" NAME="Clemente Mastella" LANGUAGE="IT">
Comisia propune consolidarea conformității statelor membre cu Pactul de stabilitate și creștere, sporirea coordonării politicii fiscale, stabilirea de cerințe minime pentru cadrele fiscale și specificarea mecanismelor pentru punerea în aplicare a actualelor norme.
<P>
Salutăm propunerea în vederea unor îmbunătățiri a cadrelor fiscale naționale și a încurajării statelor membre să adopte decizii mai bune în domeniul fiscal pe viitor. De asemenea, sprijinim înființarea de birouri bugetare independente și stabilirea de norme fiscale naționale și de programări bugetare multianuale obligatorii în vederea sporirii stabilității economice și monetare. Suntem de părere că cerințele prevăzute pentru cadrele bugetare naționale nu ar trebui să asigure numai faptul că planificarea fiscală a statelor membre se bazează pe previziuni realiste, ci, de asemenea, faptul că se acordă o atenție adecvată durabilității sistemelor de protecție socială ale acestora, inclusiv sistemele de pensii și de sănătate.
<P>
În cele din urmă, considerăm că cerințele prevăzute pentru cadrele bugetare naționale ar trebui elaborate astfel încât să încurajeze statele membre și să le lase acestora libertate de manevră cu privire la investițiile publice orientate către dezvoltare, precum în domeniul educației și al formării, contribuind la realizarea obiectivelor UE privind creșterea și ocuparea forței de muncă.
<SPEAKER ID="455" NAME="Jean-Luc Mélenchon" LANGUAGE="FR">
Acest raport invită Comisia să publice lunar contabilitatea guvernelor naționale. Acestea vor trebui să realizeze acest lucru în conformitate cu normele pe care Comisia însăși le-a specificat. Nu mai pretindem să stabilim bugete la nivel național numai pentru a acorda sprijin. Prezentul raport aprobă această situație la care a contribuit o majoritate din Parlament votând introducerea Semestrului european. Votez împotriva acestui raport. Francezii îl vor aboli.
<SPEAKER ID="456" NAME="Andreas Mölzer" AFFILIATION="NI">
în scris. - (DE) Intenția din spatele acestui raport - de a asigura disciplina bugetară în cadrul statelor membre - trebuie salutată. Deși am auzit mesajul, nu sunt sigur că îl cred. De asemenea, există o majoritate tăcută în Europa care este de acord cu mine. Intervenirea în bugetele statelor membre ar trebui respinsă. O serie de abordări și soluții trebuie încercate și ar trebui dezbătute în cadrul Parlamentului ca o chestiune de urgență, însă, până la momentul de față, acest lucru nu s-a întâmplat. Trebuie să tragem concluziile corecte în urma pașilor greșiți făcuți în ultimii ani. Atâta vreme cât nu sunt propuse alternative, nu pot aproba acest plan de acțiune și nu pot vota în favoarea moțiunii.
<SPEAKER ID="456" NAME="Franz Obermayr" AFFILIATION="NI">
în scris.. - (DE) Pe viitor, se va impune respectarea criteriilor de la Maastricht prin avertismente timpurii și sancțiuni drastice. Totuși, până acum, acest pact nu a funcționat. Nu pot să cred că va începe să funcționeze corect, dintr-o dată, doar în urma introducerii de noi directive. Din acest motiv, nu am votat în favoarea acestui raport.
<SPEAKER ID="456" NAME="Rolandas Paksas" AFFILIATION="EFD">
în scris. - (LT) Coordonarea și supravegherea politicilor economice în cadrul uniunii economice și monetare trebuie să fie eficiente și efective. În vederea atingerii acestui obiectiv, trebuie încurajată responsabilitatea fiscală în rândul statelor membre. Trebuie să stabilim urgent cel puțin cerințe minime pentru cadrele naționale și să asigurăm eficiența procedurii de deficit excesiv. În perioadele favorabile, statele membre trebuie să urmeze politici fiscale prudente și determinate pentru a acumula un fond de rezervă pe care să îl folosească în vremurile mai puțin favorabile. Sunt de acord cu propunerea ca normele fiscale numerice pentru statele membre care au o derogare să conțină specificații care să abordeze definiția-țintă și domeniul de aplicare al normelor, monitorizarea și consecințele în caz de nerespectare. Cred că este adecvat ca aceste cadre bugetare pe termen mediu să includă proceduri de stabilire a unui aviz privind modul în care măsurile propuse vor afecta durabilitatea pe termen lung a finanțelor publice. În plus, este adecvată aplicarea de clauze derogatorii, care ar stabili cazurile în care ar trebui permisă nerespectarea temporară a normelor.
<SPEAKER ID="456" NAME="Alfredo Pallone" LANGUAGE="IT">
În contextul reformei privind Pactul de stabilitate și creștere și având în vedere diferitele inovări introduse și colaborarea mai strânsă între instituțiile europene, parlamentele naționale și guverne, raportul Ford referitor la cerințele privind cadrele bugetare este fundamental deoarece stabilește cerințele minime pentru sistemele de contabilitate publică, statisticile finanțelor publice locale și centrale și planificarea multianuală. Transpunerea directivei nu înseamnă neapărat integrarea în mod oficial a prevederilor acesteia în cadrul legislației naționale (printr-o lege de exemplu). Prin urmare, va fi de ajuns și numai un act administrativ atâta timp cât poate garanta aplicarea în mod transparent a directivei. Sper că acest fapt va determina punerea în aplicare mai rapidă a directivei. Sper că Parlamentul va ajunge la un acord final și va aproba întregul program de guvernanță cât mai repede posibil, pentru a transmite publicului și piețelor un mesaj puternic și unitar și pentru a combate speculația.
<SPEAKER ID="456" NAME="Maria do Céu Patrão Neves" LANGUAGE="PT">
Tot ca parte a pachetului legislativ care vizează consolidarea guvernanței economice în cadrul UE și al zonei euro, a existat un vot referitor la acest proiect de aviz privind cerințele prevăzute pentru cadrele bugetare ale statelor membre. Am votat în favoarea acestui raport deoarece împărtășesc, în esență, preocupările raportoarei, îndeosebi cu privire la amendamentele referitoare la următoarele aspecte-cheie: 1) scopul general al acestei propuneri ar trebui să se lege de promovarea unui nivel ridicat al ocupării forței de muncă, garantarea unei protecții sociale corespunzătoare și combaterea excluziunii sociale; 2) în contextul Semestrului european pentru coordonare politică ar trebui să se stabilească norme în vederea garantării îmbunătățirii cadrelor bugetare naționale; 3) cerințele prevăzute pentru cadrele bugetare naționale nu ar trebui să garanteze numai faptul că planificarea fiscală a statelor membre se bazează pe previziuni realiste, ci, de asemenea, că se acordă o atenție adecvată durabilității sistemelor de protecție socială ale acestora, inclusiv sistemele de pensii și de sănătate; și, în cele din urmă, 4) cerințele prevăzute pentru cadrele bugetare naționale ar trebui, de asemenea, concepute astfel încât să încurajeze statele membre să realizeze obiectivele UE privind creșterea și ocuparea forței de muncă.
<SPEAKER ID="456" NAME="Miguel Portas" LANGUAGE="PT">
Deși raportul recunoaște importanța și necesitatea de a avea autorități independente din domeniul statisticii care să fie capabile să furnizeze informații fiabile și credibile privind previziunile macroeconomice și bugetare ale unui stat membru, am votat împotriva acestuia deoarece logica punitivă din spatele său se încadrează perfect în cadrul unui program mai vast căruia mă opun, din motivele exprimate deja în rapoartele privind această coordonare economică.
<SPEAKER ID="457" NAME="Raül Romeva i Rueda" AFFILIATION="Verts/ALE">
în scris.. - (ES) Am votat în favoarea acestui raport deoarece implică o armonizare îmbunătățită între previziunile macroeconomice și bugetare, introducerea de norme fiscale numerice și de consolidare fiscală, introducerea unui cadru privind principalele categorii de cheltuieli pe termen mediu, cerințe sporite cu privire la contabilitate și statistici și, în cele din urmă, o transparență sporită a cerințelor generale privind finanțele și a scopului general al bugetului.
<SPEAKER ID="458" NAME="Kay Swinburne" AFFILIATION="ECR">
în scris.. - Grupul ECR a depus întotdeauna eforturi constructive pentru a asigura faptul că zona euro poate găsi o soluție de durată la criza datoriilor suverane cu care se confruntă. Defectele Pactului de stabilitate și creștere, atât cele de conținut, cât și cele referitoare la punerea în aplicare a acestuia, sunt evidente de ceva timp; este adevărat însă că la momentul de față se depun eforturi pentru asigurarea unei reglementări de durată care să funcționeze. Am contribuit în cadrul proceselor întreprinse de comitet și al trialogurilor pentru a garanta faptul că rezultatele preferate de Parlament funcționează și sunt realiste și de durată. Cu toate acestea, regretăm faptul că propunerile Comisiei, sprijinite de Parlament, nu reprezintă o soluție numai pentru zona euro, ci și pentru statele care nu folosesc moneda euro. Oricum am privi, acest program pe care l-am votat sporește competențele UE în detrimentul statelor membre. Acesta include concepte inovatoare, precum votul cu majoritate calificată inversată și sancționarea statelor membre și asigură faptul că bugetele naționale nu mai reprezintă o chestiune care privește doar parlamentele naționale. Prin urmare, deși sprijinim obiectivele pe termen lung, nu putem sprijini mijloacele și am votat împotriva rapoartelor care nu se limitează la zona euro.
<SPEAKER ID="459" NAME="Sophie Auconie" LANGUAGE="FR">
Actualele evenimente demonstrează că Pactul de stabilitate și creștere nu este foarte eficient și nu a reușit să prevină mai multe state membre să se confrunte cu probleme grave cu privire la balanța de plăți a acestora și la plata datoriilor pe care le au. Pe lângă ajutorul acordat de UE acestor state, instituțiile depun, prin urmare, eforturi în vederea consolidării Pactului de stabilitate și creștere pentru evitarea pe viitor a unor astfel de crize. Acesta este obiectivul pachetului privind guvernanța economică, din care face parte și acest raport elaborat de colega mea deputat, dna Goulard. Raportul privește supravegherea bugetară în zona euro. Câteva dintre propunerile inițiale ale dnei Goulard, îndeosebi crearea unui Fond Monetar European, nu au fost păstrate în cadrul trialogurilor. Cred că echilibrul atins de Comisie și Consiliu cu privire la acest raport este satisfăcător și, prin urmare, am sprijinit acest raport, la fel cum sprijin și pachetul privind guvernanța economică per ansamblu.
<SPEAKER ID="460" NAME="Antonio Cancian" LANGUAGE="IT">
Raportul Goulard face parte din pachetul legislativ pentru reformarea guvernanței economice, care constă în șase rapoarte rezultate în urma mai multor luni de negocieri. Parlamentul a transmis tuturor, și îndeosebi Consiliului, un mesaj clar. Prin urmare, sper că acest pachet legislativ va fi cu siguranță aprobat înainte de vacanța judiciară din vară și, în primul rând, aplicat cât mai curând posibil, astfel încât Uniunea Europeană să nu mai fie nepregătită, cum a fost în trecut, să se ridice la înălțimea provocărilor care îi amenință stabilitatea. Îndeosebi, am votat în favoarea raportului Goulard deoarece cred că este important să stabilim criterii, dar, în primul rând, mecanisme pentru monitorizarea acestor criterii. Pe de o parte, acest raport specifică sarcinile și obiectivele care trebuie urmărite pe parcursul acestui stadiu de monitorizare și, posibil, de sancționare a bugetelor diferitelor state și, pe de altă parte, identifică forme de stimulare pentru încurajarea acestora să îndeplinească criteriile (așa numitele euro-obligațiuni) de suplimentare a programului de supraveghere.
<SPEAKER ID="460" NAME="Maria Da Graça Carvalho" LANGUAGE="PT">
Am votat în favoarea acestui raport deoarece sunt de acord cu faptul că Consiliul ar trebui să fie capabil, în urma dezbaterii unei recomandări a Comisiei, să impună o amendă oricărui stat membru care distorsionează, fie intenționat, fie din cauza unei neglijențe serioase, cifrele privind deficitul și datoria publică relevante pentru aplicarea articolelor 121 și 126 din Tratat și a Protocolului (nr. 12) la Tratat. De asemenea, sunt de acord cu faptul că amenzile menționate anterior ar trebui să acționeze drept o piedică eficientă și ar trebui să fie proporționale cu natura, gravitatea și durata infracțiunilor. Sunt de acord că nu ar trebui să fie posibil ca amenda să depășească 0,2 % din produsul intern brut. Dobânda acumulată de Comisie la depozitele constituite în conformitate cu articolul 4 și amenzile colectate în conformitate cu articolele 5 și 6 litera (a) constituie "alte venituri”, conform articolului 311 din Tratat, și se distribuie Facilității europene de stabilitate financiară.
<SPEAKER ID="460" NAME="Carlos Coelho" LANGUAGE="PT">
Actuala criză economică, financiară și socială a demonstrat că actualul model de guvernanță economică al Uniunii Europene nu a funcționat: cadrul de supraveghere a fost foarte slab, iar normele Pactului de stabilitate și creștere nu au fost respectare. Prin urmare, sprijin pachetul de măsuri cu privire la guvernanța economică prezentat de Comisia Europeană. Votez în favoarea raportului Goulard privind punerea în aplicare eficientă a monitorizării bugetare, deși recunosc că raportoarea și-a depășit atribuțiile într-o serie de domenii, fapt care va face foarte dificilă ajungerea la o înțelegere cu Consiliul. Salut aplicarea de amenzi în cazul furnizării de statistici falsificate, în vederea sancționării fraudei privind calcularea deficitului și a datoriilor, atât în cadrul zonei euro, cât și în afara acesteia. Sunt de acord cu faptul că ar trebui să fie posibil ca statele din afara zonei euro să facă parte din acest sistem.
<SPEAKER ID="460" NAME="Diogo Feio" LANGUAGE="PT">
Doresc să subliniez aspectul pe care îl consider a fi cel mai semnificativ pas înainte din cadrul acestui raport: posibilitatea de creare a unui sistem care să nu se bazeze numai pe aspectul privind sancțiunile din Pactul de stabilitate și creștere (PSC), ci, care, dimpotrivă, să permită introducerea de stimulente reale care să determine și să dezvolte o dorință reală în rândul guvernelor statelor membre de a respecta normele prevăzute în PSC.
<P>
În acest sens, doresc să subliniez viitoarea prezentare de către Comisia Europeană a unui raport privind emiterea de obligațiuni suverane - eurodevize - în temeiul răspunderii comune și solidare. De asemenea, doresc să subliniez eforturile extraordinare depuse aici, instituționalizarea dialogului economic în rândul diferitelor instituții europene, precum și promovarea participării parlamentelor naționale și a guvernelor în cadrul unei dezbateri democratice autentice privind politica economică.
<P>
În cele din urmă, doresc să o felicit pe colega mea, dna Goulard, pentru munca extraordinară depusă și pentru angajamentul său în vederea obținerii celor mai bune rezultate în urma acestui pachet.
<SPEAKER ID="460" NAME="José Manuel Fernandes" LANGUAGE="PT">
Acest raport, elaborat de dna Goulard, se referă la propunerea legislativă pentru modificarea Regulamentului (CE) nr. 1467/97 al Consiliului, privind supravegherea bugetară în zona euro, care face parte din pachetul privind guvernanța economică, adoptat de Comisie la 29 septembrie 2010, cu scopul "de a consolida stabilitatea macroeconomică și sustenabilitatea finanțelor publice”, astfel încât UE să devină mai robustă și mai sustenabilă. Actuala situație economică și financiară a anumitor state UE demonstrează eșecul suferit de Pactul de stabilitate și creștere. Acesta nu a reușit să controleze deficitul public. De asemenea, este necesară evitarea datoriilor publice și private. În plus, acum devine necesară introducerea de mecanisme în vederea îmbunătățirii competitivității și a restabilirii finanțelor publice. Statele membre vor avea nevoie de consolidarea mecanismelor de coordonare și monitorizare pentru prevenirea tuturor erorilor grave care ar putea fi comise în cadrul politicii bugetare a acestora care ar putea amenința uniunea economică și monetară. Întrucât consider că este nevoie de soluții rapide și de calitate în conformitate cu recomandările Băncii Centrale Europene, am votat în favoarea acestei propuneri pentru o modificare legislativă care, pe lângă încurajarea dialogului interinstituțional, consolidează disciplina bugetară și obligă fiecare stat membru sau fiecare instituție să își asume responsabilitățile.
<SPEAKER ID="461" NAME="João Ferreira" LANGUAGE="PT">
Acest raport reprezintă o altă parte din programul de șase texte legislative privind așa-numita guvernanță economică. Votăm împotriva tuturor rapoartelor care alcătuiesc acest program legislativ din cauza viziunii din spatele acestuia în ansamblu.
<P>
În acest caz, este vorba despre reglementarea privind aplicarea eficientă a monitorizării bugetare în zona euro. Raportul recunoaște problemele și greșelile din prima decadă a uniunii economice și monetare, însă nu trage concluziile necesare, solicitând în schimb un cadru "mai robust” de supraveghere a politicilor economice naționale de către Comisie și Consiliu. De asemenea, adaugă faptul că astfel de politici ar trebui "să se axeze îndeosebi pe dezvoltarea și consolidarea pieței interne”: cu alte cuvinte, vizează sporirea politicilor neoliberale, a privatizărilor, a liberei concurențe și a politicilor care îi favorizează pe cei mai puternici în fața celor mai slabi. Acest raport solicită amenzi pentru statele membre care nu îndeplinesc cerințele impuse în temeiul Pactului de stabilitate și creștere. Acest aspect este, de asemenea, consolidat printr-o încercare de legitimizare a sistemului de sancțiuni și de includere a unui sistem de stimulente. Toate acestea se realizează fără a analiza cauzele reale ale problemelor sau politicile alternative necesare: acest lucru este inacceptabil.
<SPEAKER ID="462" NAME="Ilda Figueiredo" LANGUAGE="PT">
Acest raport reprezintă o altă parte din pachetul de șase texte legislative privind așa-numita guvernanță economică și este unul dintre textele legislative cheie ale pachetului. Acesta privește reglementarea privind aplicarea eficientă a monitorizării bugetare în zona euro.
<P>
Deși recunoaște problemele și greșelile din prima decadă a uniunii economice și monetare, insistă orbește să continue solicitând un cadru "mai robust” de supraveghere a politicilor economice naționale de către Comisie și Consiliu. Cu toate acestea, adaugă întotdeauna că astfel de politici ar trebui "să se axeze îndeosebi pe dezvoltarea și consolidarea pieței interne”: cu alte cuvinte, vizează sporirea politicilor neoliberale, a privatizărilor, a liberei concurențe și a politicilor care îi favorizează pe cei mai puternici în fața celor mai slabi. Adică, în final, solicită același tip de politici și criterii monetariste și neoliberale, consolidând monopolul veritabil impus asupra statelor membre, fără a lua în considerare cauzele problemelor sau politici alternative care țin cont de diferitele niveluri de dezvoltare ale economiilor.
<P>
Astfel, solicită amenzi pentru statele membre care nu respectă cerințele impuse de Pactul de stabilitate și creștere. Acest aspect este, de asemenea, consolidat printr-o încercare de legitimizare a sistemului de sancțiuni și de includere a unui sistem de stimulente. De aceea am votat împotrivă.
<SPEAKER ID="463" NAME="Monika Flašíková Beňová" AFFILIATION="S&amp;D">
în scris. - (SK) În iunie 2010, Consiliul European a fost de acord că era urgentă consolidarea coordonării politicilor noastre economice. Acest acord a inclus, mai presus de toate, Pactul de stabilitate și creștere (PSC) și supravegherea bugetară. Aceasta a presupus în principal consolidarea componentei preventive și a celei corective a PSC și asigurarea faptului că toate statele membre au prevăzute norme bugetare naționale și un cadru bugetar pe termen mediu în conformitate cu PSC. Statele membre care folosesc moneda euro au un interes deosebit și o responsabilitate față de punerea în aplicare a politicilor economice care sprijină buna funcționare a uniunii economice și monetare și față de neaplicarea politicilor care constituie o amenințare la adresa acesteia. Sancțiunile aplicate statelor membre care folosesc moneda euro drept monedă oficială ar trebui, în temeiul componentei preventive a PSC, să furnizeze un stimul pentru elaborarea prudentă a politicii fiscale. În același timp, lasă, de asemenea, loc de manevră bugetară, luând în considerare mai presus de toate importanța investițiilor publice.
<SPEAKER ID="464" NAME="Marietta Giannakou" AFFILIATION="PPE">
în scris.. - (EL) Grupul Noua Democrație al deputaților în Parlamentul European a votat astăzi în favoarea celor șase propuneri referitoare la noul pachet privind guvernanța economică. Propunerile Parlamentului European deschid drumul pentru un mediu stabil din punct de vedere economic, permițând în același timp dezvoltarea unor mecanisme de acțiune inovatoare, precum euro-obligațiunile și obligațiunile europene pentru finanțarea proiectelor.
<SPEAKER ID="464" NAME="Juozas Imbrasas" AFFILIATION="EFD">
în scris.. - (LT) Am salutat acest document deoarece în cadrul componentei preventive a Pactului pentru stabilitate și creștere, adaptarea și adeziunea la obiectivul bugetar pe termen mediu trebuie asigurate printr-o obligație temporară a unui stat membru a cărui monedă este euro și a cărui consolidare bugetară nu progresează în mod satisfăcător de a constitui un depozit purtător de dobândă. Acest caz ar trebui să se înregistreze când un stat membru, chiar și cu un deficit de sub 3 % din valoarea de referință a PIB, deviază în mod semnificativ de la obiectivul bugetar pe termen mediu sau de la ritmul de ajustare adecvat în vederea atingerii acestui obiectiv și nu reușește să corecteze această abatere. Depozitul purtător de dobândă impus trebuie returnat statului membru vizat împreună cu dobânda acumulată de îndată ce Consiliul a ajuns la concluzia că s-a pus capăt situației care a dat naștere obligației de a constitui depozitul respectiv. Depozitul nepurtător de dobândă trebuie eliberat după corectarea deficitului excesiv, în timp ce dobânda acestuia și amenzile colectate trebuie distribuite mecanismelor de stabilitate ale statelor membre a căror monedă este euro, pentru furnizarea de asistență tehnică în vederea protejării stabilității zonei euro per ansamblu.
<SPEAKER ID="464" NAME="David Martin" AFFILIATION="S&amp;D">
în scris.. - Am votat împotriva acestui raport deoarece mă opun cu fermitate programului de măsuri de austeritate copleșitoare care este introdus în Uniunea Europeană de către segmentul de centru-dreapta. Acest pachet de reforme în domeniul guvernanței economice va reprima creșterea în UE într-un moment în care avem nevoie de investiții pentru creștere, cercetare, dezvoltare și locuri de muncă, în vederea asigurării viitorului economic al Europei. Acest pachet de reforme financiare îi va afecta cel mai mult pe cei mai săraci cetățeni ai Europei însă nu va avea niciun efect asupra cauzei crizei - sectorul financiar. Salut coordonarea îmbunătățită a politicii economice și fiscale în Europa, însă mă opun cu fermitate viziunii pe termen scurt care este impusă la momentul de față. Investițiile pe termen lung în economia ecologică, în cercetarea științifică și în infrastructură sunt absolut cruciale pentru stabilitatea economică, pentru crearea de locuri de muncă și pentru creștere și, în ceea ce mă privește, nu pot sprijini acest pachet de reforme care urmărește o austeritate copleșitoare în cadrul Europei.
<SPEAKER ID="465" NAME="Clemente Mastella" LANGUAGE="IT">
Acest aviz privește propunerea de regulament privind aplicarea eficientă a supravegherii bugetare în zona euro. Considerăm că aplicarea supravegherii bugetare ar trebui să facă întotdeauna obiectul obiectivelor generale ale UE și, îndeosebi, al cerințelor articolului 9 din TFUE privind promovarea unui nivel ridicat al ocupării forței de muncă, garantarea unei protecții sociale corespunzătoare și lupta împotriva excluziunii sociale. La fel de importantă este și stabilirea cadrului de supraveghere sporită în contextul Semestrului european de coordonare a politicilor.
<P>
În vederea sporirii supravegherii bugetare, un sistem de punere în aplicare nu ar trebui alcătuit numai din amenzi (sancțiuni), ci și din stimulente, consolidând astfel deopotrivă rolul Parlamentului European și al parlamentelor naționale. În cele din urmă, ne menținem opinia cu privire la faptul că amenzile colectate de la statele membre care nu respectă recomandările primite trebuie utilizate în vederea sprijinirii investițiilor pe termen lung și a obiectivelor UE privind locurile de muncă.
<SPEAKER ID="466" NAME="Jean-Luc Mélenchon" LANGUAGE="FR">
Acest raport exprimă în mod clar sancțiunile la care trebuie să se aștepte statele membre care nu se supun cerințelor impuse de Comisia Europeană. Nu arată nicio preocupare față de consecințele pe care astfel de sancțiuni le vor avea asupra cetățenilor, nici față de legitimitatea Comisiei de a impune sancțiuni guvernelor alese. Singura concesie făcută este cu privire la dezbaterile publice, care nu se pot desfășura în cadrul unui stat membru sancționat. Cu alte cuvinte, cetățenii nu ar trebui să intervină în cadrul intrigilor unui proces ale cărui victime sunt chiar ei înșiși. Nu voi permite niciodată Comisiei să atace Franța. Votez împotriva acestui raport.
<SPEAKER ID="467" NAME="Andreas Mölzer" AFFILIATION="NI">
în scris. - (DE) Criteriile de stabilitate nu au fost respectate în trecut. Se poate considera că stimulentele nu vor ajuta nici pe viitor. Trebuie clarificat dacă Parlamentul European și parlamentele naționale vor fi capabile să joace un rol fundamental în cadrul oricărui proces de supraveghere. Consider că dezechilibrele macroeconomice din cadrul UE și al zonei euro nu pot fi redresate eficient decât prin separarea euro în două zone monetare. Adoptarea de măsuri de salvare planificate suplimentare nu este necesară doar pe motivul unui simț al dreptății, iar aceasta va determina dificultăți majore pe viitor în cadrul statelor membre din partea nordică a UE. Deși în esență sunt de acord cu prezentul raport, resping abordarea sa, motiv pentru care votez împotriva acestuia.
<SPEAKER ID="467" NAME="Franz Obermayr" AFFILIATION="NI">
în scris.. - (DE) Mă îndoiesc de faptul că Pactul de stabilitate și creștere, care nu a funcționat până la momentul de față, va deveni dintr-o dată un panaceu în una dintre cele mai dificile etape economice din istoria UE. Deși acest fapt ar fi de dorit, având în vedere criza actuală, acesta rămâne o himeră. Am ajuns într-un stadiu în care nu ne mai putem permite măsuri de salvare suplimentare. În plus, este foarte nedrept să ne folosim de bugetele naționale și de banii contribuabililor pentru salvarea delincvenților bugetari. Prin urmare, am votat împotriva acestui raport.
<SPEAKER ID="467" NAME="Rolandas Paksas" AFFILIATION="EFD">
în scris. - (LT) Cred că statelor membre care nu respectă cadrul fiscal al Uniunii trebuie să li se impună sancțiuni financiare adecvate. Trebuie să existe o diferențiere treptată a sancțiunilor în cadrul componentei preventive și a celei corective a Pactului de stabilitate și creștere. Sistemul de sancțiuni propus va asigura divizarea și un tratament egal al tuturor statelor membre, deoarece depozitul purtător de dobândă, depozitul nepurtător de dobândă și suma la care se ridică amenda vor fi alcătuite dintr-o componentă fixă echivalentă cu 0,2 % din PIB. În plus, Comisiei i se va oferi dreptul de a recomanda reducerea unei sancțiuni sau de a anula această sancțiune în circumstanțe economice excepționale. În vederea punerii în aplicare a unui cadru de supraveghere bugetară eficient, este foarte important ca Comisia să prezinte Parlamentului European și Consiliului un raport privind posibilitatea de introducere de eurodevize. Nu sunt de acord cu propunerea conform căreia veniturile din creditele de plată neutilizate din bugetul Uniunii ar trebui reportate în bugetul Uniunii de pe următorul an și alocate unor programe favorabile priorităților Uniunii. Consider că sistemul fiscal trebuie să rămână în sfera de competență a fiecărui stat membru și, prin urmare, nu este adecvat să se impună Comisiei să prezinte un set de propuneri privind un sistem de impozitare european comun cu drepturi depline.
<SPEAKER ID="467" NAME="Alfredo Pallone" LANGUAGE="IT">
În cazul în care statele care nu respectă obligațiile din cadrul componentei preventive și a celei corective a Pactului de stabilitate și creștere nu adoptă măsuri adecvate (aprobate de către Consiliu) și nu prezintă un plan de reechilibrare, acestora li se pot aplica sancțiuni financiare egale cu 0,1 % din PIB. Aceasta reprezintă o cerință importantă în vederea asigurării faptului că noul cadru stabilit în temeiul reformei guvernanței economice este credibil și eficient. Cu toate acestea, nu este nevoie de o rigiditate prea mare sau de adoptarea unor măsuri extreme; stimulentele pentru statele membre sunt, de asemenea, o idee bună. În acest sens, aplaud mențiunea referitoare la eurodevize (euro-obligațiuni). Întotdeauna am fost în favoarea emiterii de euro-obligațiuni care, în opinia mea, pot aduce valoare adăugată dacă sunt emise în comun, și a unei monede euro puternice. Sper că Parlamentul va ajunge la un acord final și va aproba întregul program de guvernanță cât mai repede posibil, pentru a transmite publicului și piețelor un mesaj puternic și unitar și pentru a combate speculația.
<SPEAKER ID="467" NAME="Maria do Céu Patrão Neves" LANGUAGE="PT">
De asemenea, ca parte a programului legislativ în vederea consolidării guvernanței economice în cadrul UE și al zonei euro, a existat un vot privind acest proiect de aviz referitor la aplicarea eficientă a supravegherii bugetare în zona euro. Am votat în favoarea acestui raport deoarece împărtășesc, în esență, preocupările raportoarei, îndeosebi cu privire la amendamentele referitoare la următoarele aspecte-cheie: 1) aplicarea supravegherii bugetare trebuie să respecte întotdeauna cerințele privind promovarea unui nivel înalt al ocupării forței de muncă; 2) garantarea unei protecții sociale adecvate și combaterea excluziunii sociale; 3) o supraveghere bugetară sporită prin intermediul unui sistem de punere în aplicare nu trebuie să includă numai amenzi - sancțiuni - ci, de asemenea, stimulente; 4) un rol consolidat al Parlamentului European, precum și al parlamentelor naționale, în cadrul întregului proces de supraveghere.
<SPEAKER ID="467" NAME="Miguel Portas" LANGUAGE="PT">
Acest raport prevede ca statele membre să constituie depozite purtătoare de dobândă sau să plătească amenzi, ca parte a componentei preventive și a celei corective a Pactului de stabilitate și creștere. Acesta este un sistem de sancționare în avans, în timp ce un sistem bazat pe stimulente ar fi mai util. Gândirea din spatele acestuia se încadrează perfect în "filozofia” generală a pachetului vizat. Din aceste motive, votez împotriva raportului.
<SPEAKER ID="468" NAME="Raül Romeva i Rueda" AFFILIATION="Verts/ALE">
în scris.. - (ES) Am votat împotrivă. Grupul Verts/ALE a încercat să introducă amendamente-cheie solicitând utilizarea de euro-obligațiuni, convergență fiscală și aplicarea unei limite sancțiunilor financiare și altor stimulente. Aceste amendamente nu au fost adoptate iar raportul a sfârșit prin a fi nimic mai mult decât o listă de sancțiuni aplicate statelor care nu își respectă bugetul. Directiva este intrinsec legată de raportul Wortmann-Kool care a fost deja elaborat. Prin urmare, am votat împotrivă.
<SPEAKER ID="469" NAME="Licia Ronzulli" LANGUAGE="IT">
În astfel de vremuri de criză economică extinsă, precum cele cu care ne confruntăm în prezent, necesitatea de a pune în aplicare în mod eficient supravegherea bugetară în zona euro reprezintă o prioritate. O astfel de supraveghere trebuie, totuși, aplicată fără a schimba în vreun fel obiectivele fundamentale privind promovarea unui nivel ridicat al ocupării forței de muncă, garantarea unei protecții sociale corespunzătoare și intensificarea eforturilor în vederea combaterii excluziunii sociale. Parlamentul European și parlamentele naționale joacă în cele din urmă un rol esențial în atingerea acestui obiectiv ambițios, iar rolul acestora trebuie, prin urmare, să fie consolidat de-a lungul procesului de supraveghere, atât la nivel național, cât și internațional.
<SPEAKER ID="470" NAME="Edward Scicluna" AFFILIATION="S&amp;D">
în scris.. - În calitate de raportor alternativ al grupului meu, doresc să o felicit pe dna Goulard pentru adoptarea raportului dumneaei și să îi mulțumesc pentru buna cooperare dintre noi de-a lungul negocierilor dificile. Aleg să mă abțin de la votarea acestui raport și a amendamentului propus privind convergența fiscală. Regret că, în ciuda celor mai temeinice eforturi ale raportoarei, Consiliul a diluat sau a înlăturat din text numeroase propuneri inteligente, fapt care mă împiedică să mai sprijin raportul. Dată fiind poziția mea de raportor alternativ al grupului S&D în ceea ce privește acest raport nu am putut să mă alătur colegilor mei din delegația malteză și să votez împotriva amendamentului privind convergența fiscală prezentat de grupul meu. Deși sunt de acord cu anumite propuneri prezentate în cadrul amendamentului, nu susțin stabilirea unei rate comune a impozitului pe profit. Avem nevoie de o coordonare mai bună a politicii economice, însă politica fiscală trebuie să rămână în continuare în sarcina statelor membre.
<SPEAKER ID="471" NAME="Kay Swinburne" AFFILIATION="ECR">
în scris.. - Grupul ECR a depus întotdeauna eforturi constructive pentru a se asigura că zona euro poate formula o soluție de durată pentru criza datoriilor suverane cu care se confruntă. Defectele Pactului de stabilitate și creștere, atât cele de conținut, cât și cele referitoare la punerea în aplicare a acestuia, sunt evidente de ceva timp; este adevărat însă că la momentul de față se depun eforturi pentru asigurarea unei reglementări de durată care să funcționeze. Am contribuit în cadrul proceselor întreprinse de comitet și al trialogurilor pentru a garanta faptul că rezultatele preferate de Parlament funcționează și sunt realiste și de durată. Cu toate acestea, regretăm faptul că propunerile Comisiei, sprijinite de Parlament, nu reprezintă o soluție numai pentru zona euro, ci și pentru statele care nu folosesc moneda euro. Oricum am privi, acest program pe care l-am votat sporește competențele UE în detrimentul statelor membre. Acesta include concepte inovatoare, precum votul cu majoritate calificată inversată și sancționarea statelor membre și asigură faptul că bugetele naționale nu mai reprezintă o chestiune care privește doar parlamentele naționale. Prin urmare, deși sprijinim obiectivele pe termen lung, nu putem sprijini mijloacele și am votat împotriva rapoartelor care nu se limitează la zona euro.
<SPEAKER ID="472" NAME="Marianne Thyssen" AFFILIATION="PPE">
în scris.. - (NL) Am votat cu convingere în favoarea pachetului de compromis privind guvernanța economică, astfel cum l-am negociat cu Consiliul. Pachetul rezultat în urma negocierilor oferă un număr destul de mare de răspunsuri la greșelile comise în trecut, inclusiv cu privire la disciplina bugetară. Acest lucru în sine reprezintă un progres. Cu toate acestea, grupul din care fac parte, împreună cu mine, suntem rezervați cu privire la câteva aspecte, îndeosebi cu privire la realizarea componentei preventive a Pactului de stabilitate și creștere. Pentru a putea ajunge la un acord global înainte de vacanța de vară, este important ca negocierilor cu Consiliul din următoarele săptămâni să li se ofere toate șansele și să nu se transmită niciun semnal politic care ar putea pune în pericol ajungerea la un rezultat final pozitiv. Pachetul reflectă un echilibru politic instabil pe care nu vreau să îl pun în pericol. Din acest motiv, am votat împotriva anumitor amendamente. Totuși, nu ar trebui să se creadă că nu sprijin în mod fundamental anumite elemente ale acestor amendamente. Fac referire, îndeosebi, la amendamentul 9, care susține convergența în domeniul fiscal. Cu siguranță există anumite elemente ale acestuia pe care le pot sprijini, precum tranzacțiile financiare sau introducerea la nivelul UE a unei baze de impozitare consolidate pentru corporații.
<SPEAKER ID="474" NAME="Elena Oana Antonescu" AFFILIATION="PPE">
în scris. - Îmbunătățirea guvernanței economice trebuie să se bazeze pe un cadru solid pentru prevenirea și corectarea dezechilibrelor macroeconomice, cerințe minime pentru cadrele bugetare naționale, o reglementare și supraveghere consolidată a pieței financiare, precum și un mecanism credibil și permanent de rezolvare a situațiilor de criză. Consider că este necesară o coerență a politicilor care vizează creșterea economică și crearea de locuri de muncă durabile, cu un accent deosebit pe dezvoltarea și consolidarea pieței interne, încurajarea comerțului internațional și a competitivității și un cadru eficace de prevenire și corectare a pozițiilor bugetare excesive. De asemenea, cred că este extrem de important ca această consolidare a guvernanței economice să aibă loc în paralel cu sporirea legitimității democratice a guvernanței europene.
<SPEAKER ID="474" NAME="Sophie Auconie" LANGUAGE="FR">
Actualele evenimente demonstrează că Pactul european de stabilitate și creștere nu este foarte eficient și nu a reușit să împiedice anumite state membre să se confrunte cu probleme grave privind balanța de plăți sau plata datoriilor acestora. Pe lângă ajutorul acordat de UE acestor state, instituțiile depun, prin urmare, eforturi în vederea consolidării Pactului de stabilitate și creștere pentru evitarea pe viitor a unor astfel de crize. Acesta este obiectivul pachetului privind guvernanța economică din care face parte și acest raport elaborat de colega mea dna Wortmann-Kool. Raportul vizează supravegherea pozițiilor bugetare și supravegherea și coordonarea politicilor economice. Dezbaterea referitoare la acest raport s-a axat pe chestiunea privind procedura de vot prin majoritate calificată inversată - aceasta înseamnă că recomandările Comisiei intră în vigoare dacă o majoritate calificată din Consiliu nu își exprimă opoziția față de acestea printr-o majoritate calificată - precum și pe clauza de revizuire. Am sprijinit aceste două mecanisme în timpul votului deoarece sunt convins că trebuie să fim exigenți și ambițioși pentru a îmbunătăți stabilitatea bugetară în Europa și, prin urmare, pentru a ne proteja viitorul.
<SPEAKER ID="474" NAME="Regina Bastos" LANGUAGE="PT">
Coordonarea politicilor economice ale statelor membre, în conformitate cu Tratatul privind funcționarea Uniunii Europene, implică respectarea următoarelor principii directoare: prețuri stabile, finanțe publice și condiții monetare robuste și o balanță de plăți sustenabilă. Scopul este prevederea de norme de reglementare a conținutului, prezentării, examinării și monitorizării programelor de stabilitate și a programelor de convergență, ca parte a supravegherii multilaterale de care trebuie să se ocupe Comisia și Consiliul într-o fază timpurie. Intenția este de a preveni deficitele bugetare și datoriile excesive și de a promova supravegherea și coordonarea politicii economice, sprijinind, prin urmare, realizarea obiectivelor Uniunii privind creșterea și ocuparea forței de muncă. Parlamentul European va fi implicat în mod corespunzător în cadrul Semestrului european cu scopul de a spori transparența, dreptul de proprietate și responsabilitatea deciziilor adoptate, îndeosebi prin dialog economic. Pentru motivele de mai sus, am votat în favoarea acestui raport.
<SPEAKER ID="475" NAME="Ivo Belet" AFFILIATION="PPE">
în scris.. - (NL) UE și euro se confruntă cu vremuri haotice și avem nevoie de o soluție structurală la problemele din Grecia. Cu toate acestea, oricine a analizat aceste chestiuni în profunzime ar trebui să recunoască faptul că Europa va ieși din această criză mai puternică și mai robustă. Supravegherea sporită de către UE a politicii economice și bugetare a celor 27 de state membre reprezintă o condiție prealabilă esențială pentru existența în continuare a monedei euro. Trebuie să ne asigurăm că latura socială a Europei depășește această perioadă anevoioasă fără a fi afectată. Vom face oricâte sacrificii va fi nevoie pentru tradițiile naționale cu privire la acordurile salariale. Cel mai important premiu obținut de Parlament este, fără îndoială, includerea Semestrului european în programul legislativ. Spun acest lucru deoarece rezultatul acestui fapt nu este numai că guvernele vor trebui să asigure finanțe solide, ci și că Europa va fi capabilă să le facă pe acestea să răspundă în cazul în care nu investesc în mod adecvat în formare și educație, locuri de muncă și combaterea sărăciei. Acest pachet va îmbunătăți drastic competitivitatea economică și sănătatea financiară a UE. Bineînțeles, aceasta nu poate reprezenta un obiectiv în sine. Acestea sunt instrumente în vederea creșterii, a creării de locuri de muncă și a bunăstării sociale.
<SPEAKER ID="476" NAME="Mara Bizzotto" LANGUAGE="IT">
Acest raport referitor la propunerea de regulament a Parlamentului European și a Consiliului de modificare a Regulamentului (CE) nr. 1466/97 privind consolidarea supravegherii pozițiilor bugetare și supravegherea și coordonarea politicilor economice reprezintă o parte a unui pachet privind guvernanța economică a UE. Acest raport, ca și celelalte rapoarte similare incluse în program, se referă direct la recenta criză financiară din Grecia și stabilește drept obiectiv crearea unui cadru de reglementare în vederea prevenirii repetării unor situații similare. Pe de o parte, nevoia de consolidare a coordonării și, îndeosebi, a monitorizării financiare a statelor membre este evidentă, dată fiind seriozitatea crizei din Grecia și repercusiunile acesteia asupra celorlalte state membre. Cu toate acestea, directivele propuse de raport conțin, de asemenea, și aspecte problematice care nu ar trebui subestimate. De fapt, directivele determină o creștere substanțială a interferenței UE în cadrul afacerilor economice interne ale statelor membre, fapt care sugerează un declin clar al influenței acestora din urmă. Din cauza faptului că un astfel de risc nu poate fi eliminat, a trebuit să mă abțin de la vot.
<SPEAKER ID="477" NAME="Antonio Cancian" LANGUAGE="IT">
Raportul WortmannKool face parte din pachetul legislativ pentru reformarea guvernanței economice, care este alcătuit din șase rapoarte rezultate în urma multor luni de negocieri. Parlamentul a transmis tuturor, și îndeosebi Consiliului, un mesaj clar. Prin urmare, sper că acest pachet legislativ va fi cu siguranță aprobat înainte de vacanța de vară și, în primul rând, aplicat cât mai curând posibil, astfel încât Uniunea Europeană să nu mai fie nepregătită, cum a fost în trecut, să se ridice la înălțimea provocărilor care îi amenință stabilitatea. Am votat în favoarea raportului WortmannKool îndeosebi deoarece consider că Uniunea Europeană are nevoie de un fundament solid pentru prevenirea pe viitor a unor crize similare celei cu care ne confruntăm la momentul de față. Acest fundament necesită crearea unui sistem de valori de referință pentru reformarea într-un mod fezabil a Pactului de stabilitate și creștere. Acest lucru este necesar deoarece trebuie să ajungem la un nou acord care să nu mai oblige statele aflate într-o situație delicată să solicite scutiri de la acordurile în vigoare, ci să permită introducerea, prin renegocierea pactului în sine, a unor noi criterii de stabilire a unor obligații durabile și a unor obiective realizabile.
<SPEAKER ID="477" NAME="Maria Da Graça Carvalho" LANGUAGE="PT">
Am votat în favoarea raportului deoarece sunt de acord cu faptul că, în vederea asigurării unei coordonări mai strânse a politicilor economice și a unei convergențe durabile a performanțelor economice ale statelor membre, Consiliul trebuie să continue cu supravegherea multilaterală ca parte integrantă a Semestrului european pentru coordonarea politicilor economice, în conformitate cu obiectivele și cerințele prevăzute de Tratatul privind funcționarea Uniunii Europene (TFUE). Parlamentul va fi implicat în mod corespunzător în cadrul Semestrului european cu scopul de a spori transparența, dreptul de proprietate și responsabilitatea deciziilor luate, îndeosebi prin dialog economic. Sunt de acord cu faptul că în cadrul Semestrului european ar trebui consultate Comitetul economic și financiar, Comitetul pentru politică economică, Comitetul pentru ocuparea forței de muncă și Comitetul pentru protecție socială ori de câte ori este posibil și că părțile interesate relevante, îndeosebi partenerii sociali, ar trebui implicați în cadrul Semestrului european în ceea ce privește principalele chestiuni politice, acolo unde este posibil, în conformitate cu TFUE, cu legislația și cu politicile naționale.
<SPEAKER ID="477" NAME="Carlos Coelho" LANGUAGE="PT">
Criza economică, financiară și socială actuală a demonstrat că modelul de guvernanță economică al Uniunii Europene nu a funcționat: cadrul de supraveghere s-a dovedit a fi foarte slab, iar normele Pactului de stabilitate și creștere nu au fost respectate. Prin urmare, sprijin pachetul de măsuri cu privire la guvernanța economică prezentat de Comisia Europeană. Votez în favoarea raportului WortmannKool privind consolidarea supravegherii bugetare și coordonarea politicilor economice. Sunt de acord cu votul cu majoritate calificată inversată, care consolidează rolul Comisiei Europene prin solicitarea unei majorități calificate în cadrul Consiliului pentru derogarea de la decizia Comisiei. Consider că "dialogul economic” prevăzut aici este foarte important, la fel ca și legătura clară, necesară cu Semestrul european. Salut dispoziția referitoare la abaterea temporară a unui stat membru de la calea de ajustare, în urma unor evenimente neprevăzute, fapt care asigură un proces flexibil și realist.
<SPEAKER ID="477" NAME="Diogo Feio" LANGUAGE="PT">
Putem învăța două lecții importante de pe urma acestei crize recente: nevoia de finanțe publice sustenabile și nevoia urgentă de a depune eforturi în vederea unei coordonări sporite a politicilor economice între statele membre, punând accent pe prevenire. Acest raport vizează exact aceste aspecte.
<P>
Doresc să subliniez imediat importanța includerii Semestrului european în cadrul acestui text legislativ, în vederea furnizării treptate a unei platforme eficiente pentru dezbateri politice comune referitoare la politicile bugetare adoptate de toate statele membre, care vor favoriza o uniune economică robustă și echilibrată. Doresc să subliniez cât de important este ca finanțele publice ale statelor membre ale UE să fie în ordine și, de asemenea, cât de necesară este adoptarea unor politici economice din ce în ce mai responsabile care să asigure stabilitate și creștere.
<P>
Trebuie să fim responsabili. Trebuie să adoptăm politici de economisire, îndeosebi în vremuri bune, astfel încât să deținem mijloacele de a ne proteja în vremuri mai grele. Consider acest raport esențial în cazul în care noi, ca Uniune, urmărim să atingem o coordonare și o prevenire din ce în ce mai mare. În cele din urmă, doresc să îi mulțumesc dnei WortmannKool, o colegă din grupul meu, pentru eforturile sale exemplare pe parcursul negocierilor și încheierii acestui pachet.
<SPEAKER ID="477" NAME="José Manuel Fernandes" LANGUAGE="PT">
Acest raport, elaborat de dna WortmannKool, privește o propunere legislativă referitoare la guvernanța economică, adoptată de Comisie la 29 septembrie 2010, supravegherea pozițiilor bugetare și supravegherea și coordonarea politicilor economice, și face parte din pachetul privind guvernanța economică, adoptat de Comisie la 29 septembrie 2010, care urmărește "consolidarea stabilității macroeconomice și a sustenabilității finanțelor publice”. Cadrul consolidat pentru guvernanță economică trebuie să promoveze creșterea și ocuparea forței de muncă, punând un accent deosebit pe dezvoltarea și consolidarea pieței unice și promovând comerțul și concurența la nivel internațional.
<P>
Consolidarea guvernanței economice trebuie însoțită de consolidarea legitimității democratice a guvernanței economice în cadrul Uniunii, care ar trebui atinsă prin participarea sporită a Parlamentului European și a parlamentelor naționale în cadrul tuturor proceselor de coordonare a politicilor economice. Pactul de stabilitate și creștere și întregul cadru pentru guvernanță economică trebuie să fie compatibil cu strategia Uniunii de creștere economică și ocupare a forței de muncă și trebuie să vină în completarea acesteia. Am votat în favoarea acestei propuneri de amendament legislativ, al cărei text definitiv sper să fie adoptat în timpul ședinței plenare din iulie a Parlamentului.
<SPEAKER ID="478" NAME="João Ferreira" LANGUAGE="PT">
Acesta este un alt text legislativ din cele care fac parte din așa-numitul pachet privind guvernanța economică. De data aceasta, se vizează consolidarea supravegherii pozițiilor bugetare și supravegherea și coordonarea politicilor economice. În practică, această dispoziție stabilește normele de reglementare a conținutului, a prezentării, a examinării și a monitorizării programelor de stabilitate și a celor de convergență, ca parte a supravegherii multilaterale pe care Comisia și Consiliul doresc să o realizeze într-un stadiu timpuriu; scopul este de a preveni deficitele bugetare și datoriile excesive și de a promova supravegherea și coordonarea politicilor economice. Se repetă la nesfârșit vechiul raționament conform căruia creșterea și ocuparea forței de muncă sunt principalele obiective.
<P>
După cum știm și am spus, rezultatul este chiar opusul. Solidaritatea și coeziunea socială și economică nu reprezintă nimic mai mult decât vorbe goale: litere moarte în cadrul tratatelor. Ceea ce predomină sunt politicile monetariste și neoliberale în interesul garantării unor profituri sporite pentru companiile și instituțiile financiare mari. În ceea ce privește cetățenii, după cum demonstrează experiențele din Grecia, Irlanda și Portugalia, aceștia se confruntă direct cu o și mai mare inegalitate socială și cu un șomaj și o sărăcie sporite. Trebuie recunoscut, o dată pentru totdeauna, că politicile în vigoare, care în prezent se doresc a fi consolidate, reprezintă cauza fundamentală a acestei crize.
<SPEAKER ID="479" NAME="Ilda Figueiredo" LANGUAGE="PT">
Aceasta face parte din programul de șase texte legislative privind guvernanța economică și vizează consolidarea supravegherii pozițiilor bugetare și supravegherea și coordonarea politicilor economice. În practică, această dispoziție stabilește normele de reglementare a conținutului, a prezentării, a examinării și a monitorizării programelor de stabilitate și a celor de convergență, ca parte a supravegherii multilaterale pe care Comisia și Consiliul doresc să o realizeze într-un stadiu timpuriu; scopul este de a preveni deficitele bugetare și datoriile excesive și de a promova supravegherea și coordonarea politicilor economice. Se susține întotdeauna că obiectivele vizate sunt creșterea și ocuparea forței de muncă, însă, dat fiind faptul că au uitat de politicile de solidaritate și de coeziune economică și socială, implicându-se doar în politici monetariste și neoliberale în interesul garantării unor profituri crescute pentru companiile și instituțiile financiare mari, nu vom avea parte decât de o inegalitate socială mai mare și de sporirea șomajului și a sărăciei, cum se întâmplă deja în cazul Greciei, al Irlandei și al Portugaliei.
<P>
Până când conducătorii Europei nu vor recunoaște că politicile lor reprezintă cauza fundamentală a crizelor care persistă, vom asista la o degradare a situației economice, sociale și politice, care, în mod inevitabil, va da naștere mai multor tensiuni sociale și mai multor conflicte...
<P>
(Explicarea votului a fost redusă în conformitate cu articolul 170 din Regulamentul de procedură)
<SPEAKER ID="480" NAME="Monika Flašíková Beňová" AFFILIATION="S&amp;D">
în scris. - (SK) Recenta criză economică și financiară globală a scos în evidență și a intensificat necesitatea unei coordonări mai bune și a unei supravegheri sporite a politicilor economice în cadrul uniunii economice și monetare. Defectele și punctele slabe persistă în cadrul actualului sistem de coordonare și în cadrul proceselor de supraveghere existente. Este esențială consolidarea cadrului uniunii economice și monetare cu scopul asigurării stabilității macroeconomice și a sustenabilității finanțelor publice. Majoritatea statelor membre vor avea neapărat nevoie de o consolidare temeinică pentru a începe să își reducă din datoriile publice. Totuși, problemele sunt și mai urgente dat fiind faptul că societățile și economiile europene se confruntă cu consecințele unei populații în curs de îmbătrânire, care ar putea exercita și mai multe presiuni asupra ofertei de forță de muncă și asupra bugetelor finanțelor publice. Coordonarea politicilor economice ale statelor membre într-un cadru al UE ar trebui să includă, mai presus de toate, aderarea la o balanță de plăți sustenabilă și necesitatea de investiții publice.
<SPEAKER ID="481" NAME="Marietta Giannakou" AFFILIATION="PPE">
în scris.. - (EL) Grupul Noua Democrație al deputaților în Parlamentul European a votat astăzi în favoarea celor șase propuneri din cadrul pachetului privind guvernanța economică. Propunerile Parlamentului European deschid drumul pentru un mediu stabil din punct de vedere economic, permițând în același timp dezvoltarea unor mecanisme de acțiune inovatoare, precum euro-obligațiunile și obligațiunile europene pentru finanțarea proiectelor.
<SPEAKER ID="481" NAME="Roberto Gualtieri" LANGUAGE="IT">
Europa are nevoie de o guvernanță economică mai puternică și bazată într-o mai mare măsură pe comunitate. Totuși, pachetul de măsuri supuse votului astăzi reflectă în mod greșit tendința actualei majorități de centru-dreapta de a privi guvernanța drept un simplu exercițiu de austeritate, prin consolidarea dimensiunii preventive și a celei corective a Pactului de stabilitate și creștere fără sublinierea mecanismelor și a instrumentelor de sprijinire a investițiilor și a dezvoltării. Regula privind majoritatea inversată și niște parametri și sancțiuni mai dure nu pot fi acceptate în lipsa unei norme de aur de protejare a investițiilor statelor membre și în lipsa unor euro-obligațiuni pentru finanțarea investițiilor europene și, în același timp, pentru garantarea datoriilor suverane. Aceasta nu reprezintă o formulă suficient de bună pentru soluționarea crizei, ci, dimpotrivă, o poate agrava. De aceea, vom vota împotriva acestuia și împotriva celorlalte rapoarte privind supravegherea fiscală. În plus, vom depune eforturi pentru a schimba direcția politicii economice europene și, în același timp, pentru a consolida metoda comunitară și instrumentele și resursele UE.
<SPEAKER ID="481" NAME="Juozas Imbrasas" AFFILIATION="EFD">
în scris.. - (LT) Am salutat acest document, deoarece criza economică și financiară a expus nevoia de revizuire a cadrului pentru Uniunea Economică și Monetară (UEM) pentru punerea în aplicare a instrumentelor existente și pentru extinderea procedurilor de coordonare și a supravegherii multilaterale. După cum subliniază Comisia în cadrul expunerii de motive a acesteia, trebuie sporită durabilitatea sistemului în vederea "consolidării stabilității macroeconomice și a sustenabilității finanțelor publice, care sunt condiții prealabile indispensabile pentru o creștere durabilă a producției și a ocupării forței de muncă”. Pachetul privind guvernanța economică este alcătuit din șase propuneri care vizează consolidarea coordonării și supravegherii politicilor economice în cadrul Uniunii Economice și Monetare (UEM) în contextul strategiei Europa 2020 și al Semestrului european, care este un nou ciclu de supraveghere, un proces de legătură în temeiul Pactului de stabilitate și creștere și al orientărilor generale de politică economică. Cred că, pentru consolidarea guvernanței economice, este deosebit de important să se consolideze în același timp și legitimitatea democratică a guvernanței europene. Prin urmare, rolul Parlamentului European ar trebui consolidat pe parcursul întregului proces de supraveghere. În plus, consultarea în mod regulat cu partenerii sociali și implicarea parlamentelor naționale sunt condiții esențiale în vederea unui cadru de supraveghere transparent și credibil.
<SPEAKER ID="482" NAME="Tunne Kelam" AFFILIATION="PPE">
în scris.. - Am votat în favoarea acestui raport, însă cred că ar fi trebuit să ne exprimăm mai clar și cu mai multă fermitate cererile cu privire la mecanismul de sancționare și penalizare. Actuala poziție rămâne vagă și nu exprimă clar faptul că în caz de încălcare a normelor trebuie să se aplice în mod automat sancțiuni fără a se face apel la negocieri politice. Deși rolul Comisiei este consolidat, raportul trebuie să sprijine în mod clar votul cu majoritate calificată inversată conform planificărilor inițiale pentru asigurarea unei proceduri rapide și independente de aplicare a măsurilor necesare. Salut în general solicitarea unei transparențe și a unei implicări sporite a Parlamentului European și a parlamentelor naționale. Acest fapt este important îndeosebi dată fiind solicitarea de aliniere a bugetelor naționale cu Semestrul european. Toți actorii trebuie să fie pe deplin implicați și informați pe parcursul fiecărei etape în vederea asigurării prevenirii problemelor și a identificării de soluții cât mai timpuriu posibil.
<SPEAKER ID="482" NAME="David Martin" AFFILIATION="S&amp;D">
în scris.. - Am votat împotriva acestui raport deoarece mă opun cu fermitate programului de măsuri de austeritate copleșitoare introdus în Uniunea Europeană de segmentul de centru-dreapta. Acest pachet de reforme în domeniul guvernanței economice va reprima creșterea în UE într-un moment în care avem nevoie de investiții pentru creștere, cercetare, dezvoltare și locuri de muncă, în vederea asigurării viitorului economic al Europei. Acest pachet de reforme financiare îi va afecta cel mai mult pe cei mai săraci cetățeni ai Europei, însă nu va avea niciun efect asupra cauzei crizei - sectorul financiar. Salut coordonarea îmbunătățită a politicii economice și fiscale în Europa, însă mă opun cu fermitate viziunii pe termen scurt care este impusă la momentul de față. Investițiile pe termen lung în economia ecologică, în cercetarea științifică și în infrastructură sunt absolut cruciale pentru stabilitatea economică, pentru crearea de locuri de muncă și pentru creștere și, în ceea ce mă privește, nu pot sprijini acest pachet de reforme care urmărește o austeritate copleșitoare în cadrul Europei.
<SPEAKER ID="483" NAME="Clemente Mastella" LANGUAGE="IT">
Sprijinim propunerea privind respectarea într-o mai mare măsură de către statele membre a Pactului de stabilitate și creștere și încurajarea unei coordonări sporite a politicilor fiscale ale acestora. Regulamentul adoptat astăzi a fost modificat pentru a asigura respectarea de către statele membre, în vremuri bune, a unor politici fiscale prudente pentru a își asigura fondul de rezervă necesar pentru vremuri dificile. Cadrul pentru supravegherea bugetară și pentru coordonarea politicilor economice ale UE trebuie extins pentru a include și aspectele sociale și pe cele privind ocuparea forței de muncă.
<P>
Pe de altă parte, în ceea ce privește programele de stabilitate și convergență ale statelor membre, acestea trebuie să includă informații privind consecvența obiectivelor bugetare ale statelor membre cu strategia UE de creștere economică și ocupare a forței de muncă, iar Comitetul pentru ocuparea forței de muncă și Comitetul pentru protecție socială trebuie consultate pe parcursul fiecărei proceduri de supraveghere. De asemenea, credem că este extrem de important ca îmbunătățirea guvernanței economice să se realizeze în paralel cu consolidarea legitimității democratice a guvernanței europene. În acest sens, Parlamentul trebuie consultat în mod regulat și trebuie implicat în cadrul întregului proces, la fel ca și ceilalți parteneri. Aceasta este o condiție prealabilă necesară pentru un cadru de supraveghere credibil și transparent.
<SPEAKER ID="484" NAME="Jean-Luc Mélenchon" LANGUAGE="FR">
Acest raport propune sprijinirea Comisiei pentru a identifica cele mai bune instrumente de măsurare a eșecului de ordin politic al conducerii pentru care ar putea fi responsabile guvernele. Este necesar să luăm drept referință obiectivul bugetar stabilit de Comisie sau o rată de referință ca funcție a PIB-ului? Aceasta este singura preocupare a majorității parlamentare. Din cauza acestor instrumente, cetățenii europeni vor ajunge la mila agențiilor de rating. Acestea vor extinde planurile de austeritate care secătuiesc în prezent Grecia, Irlanda și Portugalia.
<P>
Votez împotriva acestui raport pe care îl dezaprob. Franța este un stat independent și suveran.
<SPEAKER ID="485" NAME="Andreas Mölzer" AFFILIATION="NI">
în scris. - (DE) Măsurile planificate nu prevăd participarea obligatorie a băncilor. Totuși, nu se va putea evita o reprogramare a achitării datoriilor. Contribuabilul nu trebuie să plătească neapărat pentru erorile de speculație comise de bănci. După cum ne demonstrează exemplul Islandei, falimentul aranjat al statului poate constitui răspunsul corect.
<P>
Grecia reprezintă leagănul culturii europene. Având în vedere incapacitatea actorilor politici, neputința acestora de a recunoaște care este cauza și care este efectul și refuzul lor de a își asuma responsabilitatea, se pare că această cultură s-ar putea încheia tot prin Grecia. Am votat împotriva acestui raport.
<SPEAKER ID="485" NAME="Rolandas Paksas" AFFILIATION="EFD">
în scris. - (LT) Consolidarea guvernanței economice ar trebui să se realizeze în paralel cu consolidarea legitimității democratice a guvernanței europene. Trebuie să depunem toate eforturile pentru a asigura stabilitate și durabilitate macroeconomică în cadrul finanțelor publice. Pentru a asigura o coordonare sporită a politicilor și acțiunilor statelor membre este necesară extinderea procedurilor de coordonare și supraveghere multilaterală. În vederea identificării unor discrepanțe așteptate ale poziției bugetare de la obiectivul bugetar pe termen mediu sau de la calea de ajustare corespunzătoare în vederea atingerii acestui obiectiv, Consiliul și Comisia trebuie să realizeze o supraveghere multilaterală. Trebuie să monitorizăm în continuu punerea în aplicare în conformitate cu obiectivele programului de convergență a programelor de convergență și a politicilor economice ale statelor membre cu o derogare. Cred că termenul limită de cinci luni, pentru abordarea abaterii de la calea de ajustare în vederea obiectivului bugetar pe termen mediu, este suficient. În plus, acțiunile adoptate de un stat membru în vederea abordării acestei abateri trebuie strict controlate.
<SPEAKER ID="485" NAME="Alfredo Pallone" LANGUAGE="IT">
Permiteți-mi să îi transmit mai întâi cele mai sincere felicitări dnei WortmannKool pentru munca pe care a depus-o referitor la pachetul privind guvernanța economică. Pactul de stabilitate și creștere este slăbit; trebuie introduse norme mai serioase și mai eficiente pentru statele membre, care trebuie, de asemenea, monitorizate mai îndeaproape. În acest sens, sunt fundamentale acțiunile preventive, deoarece acestea permit prevenirea situațiilor fără a fi nevoie de adoptarea unor acțiuni ex post. Sunt de acord cu raportul în ceea ce privește sprijinirea abordării Comisiei și extinderea utilizării votului cu majoritate calificată inversată pentru blocarea unei decizii a Comisiei în Consiliu. Scopul Parlamentului trebuie să fie prevenirea utilizării metodei interguvernamentale, însă trebuie să privim lucrurile dintr-o perspectivă globală și, fără a dilua regulamentul, să găsim soluții pentru a asigura că independența Comisiei este garantată și că Parlamentul poate fi un actor, și nu doar un spectator, în cadrul procesului, ajungând la un acord reciproc cu Consiliul. Sper, de fapt, că Parlamentul va ajunge la un acord final și va aproba întregul pachet de guvernanță cât mai curând posibil, pentru a trimite un mesaj puternic și unitar publicului și piețelor și pentru a combate speculația.
<SPEAKER ID="485" NAME="Maria do Céu Patrão Neves" LANGUAGE="PT">
Ca parte a pachetului legislativ care vizează consolidarea guvernanței economice în UE și în zona euro, a existat, de asemenea, un vot privind acest proiect de aviz referitor la consolidarea supravegherii pozițiilor bugetare și supravegherea și coordonarea politicilor economice. Am votat în favoarea acestui raport deoarece împărtășesc, în esență, preocupările raportoarei, îndeosebi cu privire la amendamentele referitoare la următoarele aspecte-cheie: 1) cadrul UE pentru supravegherea bugetară trebuie extins pentru a include aspectele sociale și pe cele privind ocuparea forței de muncă; 2) liniile directoare pentru politicile în domeniul ocupării forței de muncă ale statelor membre trebuie luate în considerare în momentul prezentării de către acestea a programelor lor de stabilitate și convergență, precum și în timpul examinării acestor programe; 3) supravegherea multilaterală a programelor de stabilitate și convergență trebuie realizată ca parte a Semestrului european; și 4) programele de stabilitate și convergență ale statelor membre trebuie să includă informații privind consecvența obiectivelor bugetare ale statelor membre cu strategia UE de creștere economică și ocupare a forței de muncă, precum strategia Europa 2020 și, îndeosebi, cu orientările generale de politică economică și cu orientările pentru politicile de ocupare a forței de muncă.
<SPEAKER ID="485" NAME="Miguel Portas" LANGUAGE="PT">
Acest raport vizează asigurarea respectării de către statele membre a limitelor de deficit și îndatorare prevăzute de Pactul de stabilitate și creștere. Votez împotriva acestuia din două motive principale: deoarece pactul a cărui reglementare o vizează este responsabil pentru o decadă de creștere mediocră în Europa și deoarece măsurile disciplinare ale acestuia se bazează pe sancțiuni care, în realitate, agravează problemele pe care își propune să le soluționeze. Acest raport, precum și celelalte din cadrul pachetului, ar fi trebuit cel puțin să aibă bunul simț să țină investițiile publice separate de calculele privind deficitele, în numele creării de locuri de muncă, acesta fiind principalul obiectiv al oricărei coordonări economice conștiente de preocupările cetățenilor europeni.
<SPEAKER ID="486" NAME="Raül Romeva i Rueda" AFFILIATION="Verts/ALE">
în scris. - (ES) Am votat împotrivă, deoarece acest raport încearcă să soluționeze deficitul public exclusiv prin ajustări ale cheltuielilor publice. În mod specific, se introduce un obiectiv pe termen mediu privind creșterea produsului intern brut (PIB). Acesta va fi controlat cu strictețe de către Comisie. De fapt, se acordă Comisiei Europene prerogative extraordinare, care includ capacitatea de sancționare imediată a statelor membre ale zonei euro, exceptând cazul în care Consiliul se opune prin majoritate calificată. Acest raport presupune ca respectiva consolidare fiscală să aibă prioritate în fața obiectivelor de sustenabilitate pe termen lung și a obiectivelor UE privind crearea de locuri de muncă, combaterea sărăciei și coeziunea socială. Aceasta reprezintă partea cea mai dură a pachetului. Acesta încearcă să sublinieze punerea în aplicare a ajustărilor și a mecanismelor de austeritate, excluzând utilizarea mecanismelor anticiclice. În plus, îi lipsesc stimulentele necesare pentru a atinge obiectivele de creștere pe termen mediu și se concentrează exclusiv asupra sistemului de sancțiuni.
<SPEAKER ID="487" NAME="Licia Ronzulli" LANGUAGE="IT">
Consider că Pactul de stabilitate și de creștere ar trebui actualizat, iar coordonarea politicii fiscale îmbunătățită, pentru a consolida monitorizarea bugetelor naționale și a ne asigura că statele membre iau decizii "prudente” în perioade favorabile pentru economie, constituind astfel un tampon necesar pentru perioadele dificile. Aceasta este singura cale reală de a ne asigura că modelul datoriei și deficitului va fi monitorizat mai atent. În încheiere, salut propunerea privind stabilirea unor cerințe specifice pentru cadrele bugetare naționale, îmbunătățind mecanismele de aplicare ale statelor membre din zona euro.
<SPEAKER ID="488" NAME="Bart Staes" AFFILIATION="Verts/ALE">
în scris. - (NL) Astăzi, Parlamentul și-a stabilit poziția față de guvernanța economică europeană. Uniunea Europeană are nevoie de o supraveghere economică europeană mai strictă și de o reformă a Pactului de stabilitate și de creștere. Totuși, viziunea pe termen scurt a alianței de centru-dreapta nu asigură o bază solidă pentru o reformă credibilă și coerentă. Viziunea lor limitată, focalizată pe reduceri fără a viza sporirea veniturilor UE, nu constituie o bază pentru o politică fiscală durabilă. Aceasta ar însemna doar creșterea sărăciei în UE. Consolidarea fiscală trebuie coroborată cu investițiile guvernamentale și alte cheltuieli colective dacă dorim să creăm mai multe locuri de muncă și să evităm instabilitatea socioeconomică excesivă. Nu poți pretinde educație și pregătire de înaltă calitate în contextul reducerii bugetelor relevante. Prin urmare, am votat împotriva rapoartelor prezentate de dna Wortmann-Kool, dl Feio și dna Goulard. Grupul Verts/ALE susține o abordare macroeconomică în cadrul căreia balanța comercială a diferitelor state membre ar trebui să fie aliniată mai bine. Măsurile economice trebuie plasate într-un cadru mai larg, care să includă alte elemente, precum solidaritatea și responsabilitatea. Prin urmare, am acordat sprijin raportului privind pilonii macroeconomici, care oferea o abordare de ansamblu, sistematică și care ar face posibilă evitarea unor crize viitoare. De asemenea, am votat în favoarea rapoartelor dlor Ferreira, Haglund și Ford.
<SPEAKER ID="489" NAME="Kay Swinburne" AFFILIATION="ECR">
în scris. - ECR a lucrat întotdeauna într-o manieră constructivă pentru a asigura că zona euro poate formula o soluție durabilă pentru criza datoriilor suverane. Defectele Pactului de stabilitate și de creștere, atât de substanță, cât și de punere în aplicare, au fost evidente de mai mult timp; este drept că, în prezent, se fac eforturi de asigurare a unui aranjament durabil care să funcționeze. Ne-am adus contribuția în cadrul comitetului și al reuniunii trilaterale pentru a asigura că rezultatul propus de către Parlament este realist, fezabil și durabil. Totuși, regretăm faptul că ceea ce a propus Comisia și a susținut Parlamentul nu este o soluție destinată exclusiv zonei euro, ci una care include monedele celor care nu fac parte din zona euro. Indiferent de abordare, pachetul pe care l-am votat este unul care crește puterile UE în detrimentul statelor membre. Acesta include concepte inovatoare, cum ar fi votul cu majoritate calificată inversată și amendarea statelor membre, și asigură că bugetele naționale nu mai depind exclusiv de parlamentele naționale. Prin urmare, deși susținem obiectivele pe termen lung, nu putem susține mijloacele aferente, astfel că am votat împotriva acelor rapoarte care nu se limitează doar la zona euro.
<SPEAKER ID="489" NAME="Nuno Teixeira" LANGUAGE="PT">
Criza economică și financiară care a zguduit zona euro, a amenințat instrumentele uniunii economice și monetare și a demonstrat efectele negative ale șocurilor asimetrice și ale riscului sistemic, într-o zonă monetară care nu este considerată a fi optimă. Acest raport, care face parte dintr-un pachet de șase rapoarte privind guvernanța economică în UE, urmărește crearea unor mecanisme de prevenire și de corecție, evitându-se astfel deficitele bugetare și datoria excesivă. În plus, instituționalizează semestrul european prin nevoia de implicare a tuturor instituțiilor europene, acolo unde programele naționale de reformă ar trebui să includă obiective ale UE. Aș dori, de asemenea, să subliniez că încearcă să extindă mecanismul votului cu majoritate calificată inversată în Consiliu la toate etapele procesului de evaluare, examinare și monitorizare a Pactului de stabilitate și de creștere și la programele de convergență naționale. Votez în favoarea acestui raport, întrucât consider că UE trebuie să transmită un mesaj de stabilitate către piețe, utilizând o strategie de guvernanță economică pe termen scurt și pe termen lung. Criza datoriilor suverane care zdruncină UE - în special cele trei țări cărora li s-au acordat deja ajutoare, nu în ultimul rând Portugalia - va fi depășită numai prin decizii concertate și prin creșterea gradului de participare a instituțiilor UE, în special a Parlamentului și a Comisiei.
<SPEAKER ID="489" NAME="Derek Vaughan" AFFILIATION="S&amp;D">
în scris. - Pachetul privind guvernanța economică aprobat de o majoritate de dreapta în Parlamentul European va risca statornicirea austerității în legislația UE. Am votat împotriva întregului pachet, întrucât nu consider că este adecvat în actualul climat financiar. Guvernele de dreapta încearcă să impună un număr de politici economice vizând reducerea deficitelor pe termen scurt, însă nu oferă perspective de creștere economică a țărilor pe termen lung. Îmbunătățirea coordonării în planul politicii economice este, fără îndoială, o idee bună pentru creșterea economică pe termen lung a Europei. Totuși, avem nevoie de o alternativă progresivă pentru a asigura creșterea economică fără de care este imposibilă crearea de noi locuri de muncă și servicii publice. Cheltuielile de investiții ar trebui tratate separat de cheltuielile guvernamentale anuale obișnuite în regulamentele privind îndatorarea. De asemenea, este vital pentru guverne să poată efectua cheltuieli pentru stimulare, așa cum a procedat guvernarea laburistă din 2008/2009, pentru a împiedica transformarea crizei într-o depresiune globală.
<SPEAKER ID="490" NAME="Marina Yannakoudakis" AFFILIATION="ECR">
în scris. - Stimate dle Președinte, m-am abținut să votez în cazul rapoartelor prezentate de dna Wortmann-Kool și dl Feio, care urmăresc revizuirea Pactului de stabilitate și de creștere. Mă bucur că rapoartele pun un accent puternic pe necesitatea evitării datoriilor și a deficitelor, fiind întocmite, desigur, în conformitate cu o filozofie economică pe care o îmbrățișez. Totuși, mă îndoiesc că ajustările aduse Pactului de stabilitate și de creștere, care a eșuat lamentabil în ceea ce privește asigurarea stabilității și a creșterii deopotrivă, sunt soluția corectă pentru problemele economice ale Europei. De asemenea, am mari îngrijorări privind votul cu majoritate calificată inversată în deciziile Consiliului legate de aceste rapoarte. Nu ar trebui să subestimăm precedentul pe care acesta îl creează și pierderea de putere pe care aceasta o presupune pentru Consiliu.
<SPEAKER ID="491" NAME="Iva Zanicchi" LANGUAGE="IT">
Am votat în favoarea raportului prezentat de dna Wortmann-Kool. Acesta susține abordarea Comisiei, adăugând votul cu majoritate calificată pentru anumite părți ale procedurilor. Rezultatul dialogului economic dintre instituțiile europene și statele membre este acela că programele naționale de reformă vor trebui întocmite de fiecare stat membru în parte, ținând seama de atingerea obiectivelor UE. Este important să subliniez că, potrivit raportului dnei Wortmann-Kool, rolul Parlamentului va presupune solicitarea și prezidarea audierilor președintelui Eurogrupului.
<SPEAKER ID="492" NAME="Sophie Auconie" LANGUAGE="FR">
Evenimentele recente arată că Pactul european de stabilitate și de creștere nu este foarte eficient și nu a reușit să prevină problemele serioase privind balanța de plăți și plata datoriilor cu care se confruntă mai multe state membre. Suplimentar ajutorului acordat de către UE acestor țări, instituțiile lucrează, așadar, la consolidarea Pactului de stabilitate și de creștere pentru a evita pe viitor crizele de acest gen. Acesta este obiectivul pachetului privind guvernanța economică din care face parte acest raport întocmit de colegul meu, dl Haglund. Raportul abordează măsurile de executare pentru corectarea dezechilibrelor macroeconomice excesive din zona euro. Am sprijinit acest raport, la fel cum sprijin pachetul privind guvernanța economică în ansamblu.
<SPEAKER ID="492" NAME="Regina Bastos" LANGUAGE="PT">
Propunerile Comisiei privind îmbunătățirea guvernanței economice sunt esențiale pentru viitorul UE și pentru creșterea economică. Prin urmare, cadrul guvernanței economice trebuie îmbunătățit și trebuie întemeiat pe o asimilare sporită, la nivel național, a regulamentelor și politicilor adoptate și pe o monitorizare mai robustă la nivel european a politicilor economice naționale. Acest raport, pe care l-am votat, susține necesitatea statelor membre de a crea sisteme de contabilitate care să acopere integral și temeinic toate sectoarele administrației publice.
<P>
În plus, susține că statele membre trebuie să asigure că planul lor bugetar se întemeiază pe prognoze macroeconomice și bugetare realiste. Planificarea bugetară trebuie să aibă la bază un scenariu realist. Pentru a ajuta statele membre să își întocmească prognozele bugetare, Comisia ar trebui să furnizeze prognoze privind cheltuielile UE, pe baza nivelului de cheltuieli planificate în cadrul financiar multianual.
<SPEAKER ID="493" NAME="Mara Bizzotto" LANGUAGE="IT">
Scopul acestui raport referitor la propunerea de regulament al Parlamentului European și al Consiliului privind măsurile de executare pentru corectarea dezechilibrelor macroeconomice excesive din zona euro îl reprezintă prevenirea unor noi crize economice de tipul celei care a lovit recent Grecia, completând astfel o serie de alte rapoarte cuprinse în același pachet privind guvernanța economică. Obiectivul general al raportului, și anume acela de consolidare a coordonării între economiile UE, este, fără îndoială, unul pozitiv, însă nu se poate spune același lucru despre mecanismele concepute pentru atingerea lui. De fapt, raportul, la fel ca și celelalte rapoarte similare incluse în pachetul privind guvernanța economică, propune, în esență, consolidarea supravegherii și a monitorizării centralizate ale economiilor individuale ale statelor membre, ceea ce ar slăbi treptat și în mod considerabil rolul și libertatea economiilor naționale. În consecință, am decis să mă abțin de la vot.
<SPEAKER ID="494" NAME="Antonio Cancian" LANGUAGE="IT">
Raportul dlui Haglund reprezintă o parte a pachetului legislativ de reformare a guvernanței economice, care este compus din șase rapoarte rezultate în urma mai multor luni de negocieri. Parlamentul a transmis un mesaj clar tuturor, în special Consiliului. Prin urmare, sper ca acest pachet să fie aprobat definitiv înaintea vacanței de vară și - cel mai important - să fie pus în aplicare cât mai curând posibil, în așa fel încât Uniunea Europeană să nu rămână nepregătită, după cum a fost cazul în trecut, și să poată face față provocărilor care îi amenință stabilitatea. În special, am votat în favoarea raportului dlui Haglund, întrucât consider că, în viitor, va trebui să nu repetăm greșelile din trecut și să eliminăm posibilitatea ca unele țări din zona euro să încalce regulamentele de stabilitate care vor fi adoptate. Așadar, consider că sistemul de amenzi anuale pentru nerespectarea acestor regulamente, după cum s-a propus în raport, ar trebui sprijinit și, înainte de toate, aplicat cu strictețe. În plus, cererea de extindere a votului cu majoritate calificată inversată reprezintă o dovadă suplimentară a dorinței acestui Parlament de a lua măsuri și de a răspunde crizei.
<SPEAKER ID="494" NAME="Maria Da Graça Carvalho" LANGUAGE="PT">
Am votat pentru acest raport, întrucât Comisia ar trebui să publice un raport privind aplicarea acestui regulament la trei ani de la intrarea lui în vigoare, iar, ulterior, la fiecare cinci ani. Sunt de acord că acest raport ar trebui să evalueze, inter alia, eficiența regulamentului, progresul înregistrat în vederea asigurării unei coordonări mai strânse între politicile economice și a unei convergențe durabile a comportamentului economiilor statelor membre, în conformitate cu tratatul.
<SPEAKER ID="494" NAME="Carlos Coelho" LANGUAGE="PT">
Actuala criză economică, financiară și socială a demonstrat că actualul model de guvernanță economică al Uniunii Europene nu a funcționat: cadrul de supraveghere s-a dovedit a fi prea slab, iar normele Pactului de stabilitate și de creștere nu au fost respectate. Prin urmare, sprijin pachetul de măsuri pe care Comisia Europeană l-a prezentat privind guvernanța economică. Am votat în favoarea raportului dlui Haglund privind măsurile de executare pentru corectarea dezechilibrelor macroeconomice excesive. Regret faptul că reglementarea nu se aplică și oricărei țări doritoare din afara zonei euro. Sunt de acord cu votul cu majoritate calificată inversată și regret faptul că Consiliul continuă să se opună acestui mecanism.
<SPEAKER ID="494" NAME="Diogo Feio" LANGUAGE="PT">
Aș dori să salut introducerea unui mecanism de sancțiuni pentru corectarea dezechilibrelor macroeconomice, în concordanță cu ceea ce se întâmplă în prezent cu Pactul de stabilitate și de creștere. Haideți să ne propunem aici, încă o dată, să acordăm mai puțină importanță aspectului punitiv, și mai multă celui corectiv.
<P>
Procedura prevăzută de acest raport este complet nouă pentru cadrul legislativ al UE și consider că va continua să joace un rol indispensabil în viitoarele politici macroeconomice ale statelor membre. Aceasta permite nu numai o mai bună coordonare, dar și o responsabilitate sporită a guvernelor la nivel național și la nivelul UE.
<P>
Aș dori să subliniez introducerea regulamentului privind majoritatea calificată inversată în Consiliu, atunci când se adoptă decizii care sunt esențiale pentru funcționarea corespunzătoare a acestui pachet. În final, aș dori să-mi felicit colegul, pe dl Haglund, pentru munca excelentă depusă și pentru dăruirea sa.
<SPEAKER ID="495" NAME="João Ferreira" LANGUAGE="PT">
Regulamentul privind măsurile de executare pentru corectarea dezechilibrelor macroeconomice excesive din zona euro reprezintă un alt element-cheie al pachetului legislativ privind guvernanța economică. Regulamentul abordează un sistem de sancțiuni și aplicarea de amenzi oricărui stat membru care nu îndeplinește cerințele impuse de Comisia Europeană în baza actelor delegate.
<P>
Ne confruntăm cu un proces de intervenție care apelează la același tip de politici și de criterii monetariste și neoliberale care au condus la actuala criză, afectând în special cele mai vulnerabile economii. Presiunea aplicată statelor membre este sporită, ignorându-se cauzele problemelor sau politicile alternative care țin seama de nivelurile de dezvoltare diferite ale economiilor.
<P>
Deși propunerea se referea inițial doar la statele membre a căror monedă este euro, Parlamentul European intenționează să o aplice oricărui stat membru care a înștiințat Comisia că dorește să aplice acest regulament, chiar dacă nu face parte din zona euro. Intenția este aceea de a extinde aplicarea sancțiunilor și plata de amenzi la oricare stat membru care nu respectă cerințele stabilite, plasându-l într-o reală poziție de supunere în raport cu instituțiile europene și grupul de puteri care, în realitate, le conduc...
<P>
(Abreviată în conformitate cu articolul 170 din Regulamentul de procedură)
<SPEAKER ID="496" NAME="Ilda Figueiredo" LANGUAGE="PT">
Acesta este regulamentul privind măsurile de executare pentru corectarea dezechilibrelor macroeconomice din zona euro și reprezintă încă un element-cheie al legislației din pachetul privind guvernanța economică. Acest regulament se referă, înainte de toate, la un sistem de sancțiuni și aplicarea de amenzi oricărui stat membru care nu îndeplinește cerințele impuse de Comisia Europeană în baza actelor delegate.
<P>
Deși propunerea se referea inițial doar la statele membre a căror monedă este euro, Parlamentul European intenționează să o aplice oricărui stat membru care a înștiințat Comisia că dorește să aplice acest regulament, chiar dacă nu face parte din zona euro.
<P>
Aceasta reprezintă încă o măsură intervenționistă care apelează la același tip de politici și de criterii monetariste și neoliberale, sporind presiunea pusă pe statele membre, ignorând cauzele problemelor sau politicile alternative care țin seama de nivelurile diferite de dezvoltare a economiilor. Acesta extinde aplicarea sancțiunilor și plata de amenzi la oricare stat membru care nu respectă cerințele impuse, plasându-l într-o reală poziție de supunere în raport cu instituțiile europene, tocmai pentru a servi intereselor marilor companii și instituții financiare...
<P>
(Abreviată în conformitate cu articolul 170 din Regulamentul de procedură)
<SPEAKER ID="497" NAME="Monika Flašíková Beňová" AFFILIATION="S&amp;D">
în scris. - (SK) Existența dezechilibrelor macroeconomice mari, inclusiv a diferențelor extinse, persistente, în tendințele de competitivitate, părea deosebit de dăunătoare pentru UE în momentul declanșării crizei, în special pentru moneda euro. Costul de finanțare redus din anii premergători crizei a condus la o distribuție incorectă a resurselor. Acestea au fost alocate deseori unor obiective mai puțin productive, care, în unele state membre, au condus la un nivel nesustenabil al consumului, la formarea bulelor imobiliare și la creșterea datoriei externe și interne. Prin urmare, este important să creăm o nouă abordare structurată pentru a preveni și a corecta un dezechilibru macroeconomic nedorit în toate statele membre. strategia Europa 2020 stabilește o strategie ambițioasă și cuprinzătoare de asigurare a creșterii inteligente, durabile și incluzive a economiei UE. În contextul crizei, această strategie desemnează noi aspecte asupra cărora trebuie să ne concentrăm în abordarea părților slabe ale Europei, ținând seama de cadrul de supraveghere a problemelor macrofinanciare și structurale. Aceasta include o provocare legată de elaborarea unui cadru politic specific pentru zona euro, cu scopul abordării dezechilibrelor economice extinse și, în special, pentru a ține seama, în cadrul acestuia, de legăturile economice și financiare profunde din interiorul zonei euro și de impactul lor asupra monedei unice. Din acest motiv, consider că este esențial să avem un mecanism de monitorizare a dezechilibrelor macroeconomice și, dacă este necesar, să asigurăm că se adoptă măsuri adecvate de corecție a acestora. Principalul aspect-cheie este legătura dintre măsurile preventive și cele corective.
<SPEAKER ID="498" NAME="Marietta Giannakou" AFFILIATION="PPE">
în scris. - (EL) Grupul de deputați în Parlamentul European "Noua Democrație” a votat astăzi șase propuneri din noul pachet privind guvernanța economică. Propunerile Parlamentului European pregătesc terenul pentru crearea unui mediu de stabilitate economică, permițând în același timp dezvoltarea unor mecanisme de acțiune inovatoare, cum ar fi obligațiunile europene și obligațiunile europene pentru proiecte specifice.
<SPEAKER ID="498" NAME="Juozas Imbrasas" AFFILIATION="EFD">
în scris. - (LT) Am salutat acest document, întrucât punerea în aplicare a regulamentului privind dezechilibrele macroeconomice din zona euro ar trebui coroborată cu constituirea unor depozite purtătoare de dobândă, în cazul statelor membre care nu au respectat recomandările și nu au luat măsura corectivă recomandată de Consiliu, depozite care sunt convertite în amendă anuală în cazul nerespectării repetate a recomandărilor de corectare a dezechilibrelor macroeconomice excesive. Aceste măsuri de executare se aplică statelor membre a căror monedă este euro. Pentru a asigura un tratament egal între statele membre, depozitul purtător de dobândă și amenda ar trebui să fie identice pentru toate statele membre a căror monedă este euro și egale cu 0,1 % din produsul intern brut (PIB) pe anul anterior al statelor membre în cauză. În opinia mea, Comisia ar trebui să aibă posibilitatea de a propune reducerea nivelului amenzii sau anularea acesteia în cazul unor circumstanțe economice excepționale, iar competența de a adopta decizii individuale de aplicare a sancțiunii prevăzute în acest regulament ar trebui conferită Consiliului.
<SPEAKER ID="498" NAME="David Martin" AFFILIATION="S&amp;D">
în scris. - M-am abținut de la acest vot. Am sprijinit raportul însoțitor al dlui Ferreira, însă nu am putut sprijini acest raport, întrucât mă opun vehement programului de măsuri de austeritate devastatoare care este pus în aplicare în Uniunea Europeană de partidele de centru-dreapta. Acest pachet de reforme privind guvernanța economică va sufoca creșterea în UE exact în momentul în care este nevoie să investim în creștere, cercetare și dezvoltare și în crearea de noi locuri de muncă pentru a asigura viitorul economic al Europei. Acest pachet de reforme financiare va afecta cel mai mult categoriile cele mai sărace ale populației europene, în timp ce cauza crizei - sectorul financiar - rămâne neatinsă. Salut coordonarea îmbunătățită a politicii economice și fiscale în Europa, însă mă opun cu vehemență viziunii pe termen scurt pe baza căreia aceasta este impusă. Investițiile pe termen lung în economia ecologică, în cercetarea științifică și în infrastructură sunt absolut cruciale pentru stabilitatea economică, crearea de locuri de muncă și creștere, prin urmare nu pot susține acest pachet de reforme care vizează măsuri de austeritate devastatoare în Europa.
<SPEAKER ID="499" NAME="Clemente Mastella" LANGUAGE="IT">
Propunerile Comisiei de guvernanță economică îmbunătățită sunt foarte importante pentru viitorul Uniunii Europene și pentru creșterea economică a țărilor din zona euro. Guvernanța economică ar trebui să se bazeze pe o asumare mai puternică la nivel național a regulamentelor și politicilor convenite de comun acord și pe un cadru mai solid de supraveghere la nivel european a politicilor economice naționale. Pentru ca acesta din urmă să fie credibil și eficient, trebuie să fie consolidat prin introducerea unor amenzi anuale pentru nerespectarea recomandărilor sau a obligației de a întocmi un plan de acțiuni corective suficiente.
<P>
Considerăm că guvernanța economică și politica economică națională ar trebui să fie o problemă de interes comun pentru toate părțile implicate și că ar trebui să se pună accentul pe detectarea și prevenirea din timp a eventualelor dezechilibrele macroeconomice dăunătoare. Prin urmare, este necesară o implicare mai puternică a parlamentelor la nivel național și la nivelul UE.
<P>
În final, considerăm că Comisia ar trebui să joace un rol mai puternic și mai independent în procedura de supraveghere vizând evaluările, specifice fiecărui stat membru, monitorizările, misiunile, recomandările, avertismentele și sancțiunile. Considerăm, de asemenea, că transparența și responsabilitatea sporite sunt cruciale pentru întărirea sprijinului și a presiunii inter pares și că Parlamentul ar trebui să joace un rol mai puternic în procesul de supraveghere, însă nu un rol executiv.
<SPEAKER ID="500" NAME="Jean-Luc Mélenchon" LANGUAGE="FR">
Confruntată cu amenințarea Comisiei de a impune amenzi anuale statelor membre care îi sfidează autoritatea, majoritatea nu poate găsi altceva mai bun de făcut decât să propună extinderea acestora. Mai mult decât atât, ei propun ca sumele obținute astfel de UE să fie alocate pentru fondul de stabilitate al UE-FMI, ale cărui efecte sunt resimțite acum de populația din Grecia, Irlanda și Portugalia. Aceasta echivalează cu salariul călăului plătit de către victimă. Votez împotriva acestui raport.
<SPEAKER ID="501" NAME="Andreas Mölzer" AFFILIATION="NI">
în scris. - (DE) Lipsa de onestitate a guvernului elen, constând în prezentarea de informații false privind situația sa bugetară, a contribuit la actuala criză a monedei euro și a UE. După acordarea recentului pachet de salvare, guvernul socialist din Grecia nu a reușit să pună în aplicare schimbările structurale dureroase, dar necesare. Toate măsurile europene de guvernanță planificate vizează să smulgă puterea din mâinile statelor membre, să sporească influența puterilor centrale de la Bruxelles și să limiteze democrația în Europa. Neparticiparea băncilor și a investitorilor care au realizat profituri considerabile în ultimii ani arată cât de mare este în realitate influența exercitată de aceste grupuri asupra elitei politice europene. În timp ce primii zece mii vor încasa, astfel că niciuna dintre plățile efectuate către Grecia nu vor ajunge la poporul elen, în schimb vor umple buzunarele investitorilor, cetățenii europeni se afundă din cauza poverilor financiare din ce în ce mai nejustificate. Cum această situație trebuie respinsă fără ezitare, am votat împotriva acestui raport.
<SPEAKER ID="501" NAME="Franz Obermayr" AFFILIATION="NI">
în scris. - (DE) Din ce în ce mai multe noi pachete de măsuri de salvare se constituie pentru Grecia, se irosesc miliarde de euro din banii contribuabililor și se elaborează planuri de guvernanță economică pentru întreaga Europă. Toate statele membre trebuie să economisească bani pentru a face față poverii crizei monedei euro, plasei de siguranță și pachetelor de măsuri de salvare pentru Grecia. Toate aceste măsuri de austeritate afectează salariații și cele mai slabe categorii ale societății. Prin urmare, am votat împotriva acestui raport.
<SPEAKER ID="501" NAME="Rolandas Paksas" AFFILIATION="EFD">
în scris. - (LT) Un cadru îmbunătățit de guvernanță economică ar trebui să se bazeze pe asumarea mai puternică la nivel național a normelor și politicilor și pe un cadru mai solid de supraveghere la nivel european a politicilor economice naționale. Cadrul de guvernanță trebuie reformat pe scară largă. Pentru a asigura că dispozițiile regulamentului privind dezechilibrele economice din zona euro poate fi pus în aplicare în mod adecvat și pentru a atinge obiectivele prezentate, trebuie instituit un sistem diferențiat de alocare a sancțiunilor. În consecință, depozitele purtătoare de dobândă trebuie aplicate unui stat membru în cazul în care acesta nu respectă recomandările și nu aplică acțiunile corective propuse de Consiliu. În cazul nerespectării repetate a recomandărilor, depozitele purtătoare de dobândă sunt convertite într-o amendă anuală. Sunt de acord cu propunerea potrivit căreia depozitul purtător de dobândă și amenda ar trebui să fie identice pentru statele membre a căror monedă este euro, pentru a asigura un tratament egal pentru toate statele membre. Doar o Comisie puternică și independentă poate supraveghea și propune orientări în mod adecvat în noul cadru de supraveghere a politicii economice, mai profund și mai amplu. În consecință, Comisiei trebuie să i se confere dreptul de a recomanda reducerea mărimii unei sancțiuni sau de a o anula în circumstanțe economice excepționale. În același timp, competența de a adopta decizii individuale privind aplicarea sancțiunii ar trebui conferită Consiliului.
<SPEAKER ID="501" NAME="Maria do Céu Patrão Neves" LANGUAGE="PT">
Am votat în favoarea acestui raport privind măsurile de executare pentru corectarea dezechilibrelor macroeconomice excesive din zona euro, care este parte a pachetului legislativ vizând consolidarea guvernanței economice în UE și în zona euro. Propunerile Comisiei de îmbunătățire a guvernanței economice sunt foarte importante pentru viitorul UE și pentru creșterea economică, în special în zona euro. Importanța crucială a acestor măsuri înseamnă că raportorii Parlamentului au decis să examineze propunerile Comisiei în mod exhaustiv sub forma unui pachet și să le îmbunătățească în așa fel încât să stabilească un cadru solid și coerent pentru deceniile viitoare. Raportorii au considerat propunerile Comisiei drept punct de plecare pentru munca lor. Aceasta este prima dată când Parlamentul codecide cu privire la dezvoltarea macroeconomică a Uniunii, împreună cu Consiliul. Noile competențe conferite de Tratatul de la Lisabona au generat noi responsabilități, iar Consiliul nu poate adopta o decizie finală asupra întregului pachet fără acordul Parlamentului. Scopul acestei proceduri este acela de a asigura coerență și adoptarea rapidă a tuturor părților acestui pachet; lucru care s-a și realizat cu ajutorul acestui raport.
<SPEAKER ID="502" NAME="Aldo Patriciello" LANGUAGE="IT">
Guvernanța economică și politica economică națională ar trebui să fie într-o mai mare măsură o problemă de interes comun pentru toate părțile implicate. Propunerile Comisiei privind o guvernanță economică îmbunătățită sunt de foarte mare importantă pentru viitorul Uniunii Europene. Este posibil ca acestea să fie un bun punct de plecare, însă trebuie consolidate în continuare. Aspectele care trebuie consolidate în continuare sunt: un accent mai puternic pe prevenirea politicilor macroeconomice și fiscale nesustenabile; necesitatea ca programele naționale de reformă și programele de stabilitate și convergență să fie tratate în mod corespunzător la nivel național înainte de a fi prezentate pentru supraveghere la nivelul UE; un rol mai puternic și mai independent pentru Comisie în cadrul procedurii de supraveghere; mai multă independență pentru Comisie în raport cu Consiliul, în ceea ce privește respectarea normelor UE; necesitatea introducerii procedurii de adoptare a deciziilor bazate pe votul cu majoritate calificată inversată în Consiliu, atât în ceea ce privește părțile preventive, cât și cele corective ale cadrului; consolidarea transparenței și a responsabilității în vederea întăririi sprijinului și presiunii inter pares; un rol mai independent al Comisiei în procedura de luare a deciziilor, dar și o responsabilitate mai mare din partea acesteia; în final, necesitatea ca Parlamentul să aibă un rol mai puternic în procesul de supraveghere, dar nu un rol executiv. Din aceste motive, am votat în favoarea raportului.
<SPEAKER ID="502" NAME="Miguel Portas" LANGUAGE="PT">
Scopul acestui raport este acela de a stabili o serie de măsuri de acțiune comună care vor permite corectarea dezechilibrelor macroeconomice periculoase din zona euro. Registrul de măsuri disponibile se întinde de la depozitele purtătoare de dobândă până la aplicarea de amenzi, rezonând astfel perfect cu filozofia punitivă a pachetului în ansamblu, pe care eu o dezaprob. În sine, includerea dezechilibrelor macroeconomice în universul coordonării economice este pozitivă, însă nu s-au extras concluziile corecte din aceasta. De exemplu, în timpul procesului de aplicare a sancțiunilor, nu se ține seama absolut deloc de simetria și interdependența dintre țările cu surplusuri comerciale și cele cu deficite comerciale. Toate pedepsele se aplică celor care sunt deja în dificultate, chiar dacă acestea sunt rezultatul supraevaluării monedei euro în raport cu dolarul.
<SPEAKER ID="503" NAME="Raül Romeva i Rueda" AFFILIATION="Verts/ALE">
în scris. - (ES) M-am abținut. Partea negativă este că acest raport introduce posibilitatea sancționării statelor membre care nu aplică măsurile de corectare a dezechilibrelor excesive. Mai concret, se introduce posibilitatea de a impune o sancțiune de 0,1 % din produsul intern brut (GDP) în cazul statelor membre care nu aplică recomandările. Totuși, partea bună este că include, de asemenea, cerința de introducere a clauzei privind mecanismul de "vot invers” care presupune că sancțiunile trebuie adoptate, exceptând cazul în care Consiliul (exclusiv membrii zonei euro) votează împotrivă prin majoritate calificată. Atunci când cerem guvernanță economică și coordonare într-o măsură mai mare, acestea trebuie însoțite, desigur, de anumite măsuri de sancționare. Totuși, încă nu este clar care ar fi efectul economic real și efectul aplicării acestei sancțiuni foarte rigide asupra cetățenilor statelor membre. Întrucât nu există rapoarte care să ofere justificări, am decis să mă abțin.
<SPEAKER ID="504" NAME="Licia Ronzulli" LANGUAGE="IT">
Dacă guvernanța economică europeană trebuie îmbunătățită, coerența și adoptarea rapidă a tuturor părților acestui pachet trebuie garantate imediat, în contextul acestor proceduri. Toți suntem acum conștienți de nevoia unui cadru îmbunătățit de guvernanță economică pentru a garanta un cadru mai solid de supraveghere la nivelul UE a politicilor economice naționale. În plus, această supraveghere trebuie extinsă pentru a preveni dezechilibrele macroeconomice dăunătoare, cu o garanție care, în viitor, va depăși sfera politicii fiscale și, de asemenea, va asigura că formularea ei va fi extinsă la detectarea și prevenirea din timp a dezechilibrelor economice potențial dăunătoare. Supravegherea macroeconomică nu poate avea la bază un cadru de referință static și simplist. Mai degrabă, această procedură ar trebui să aibă la bază analize economice detaliate prin studii aprofundate de cercetare a unei game largi de factori economici.
<SPEAKER ID="505" NAME="Kay Swinburne" AFFILIATION="ECR">
în scris. - ECR a lucrat întotdeauna în mod constructiv pentru a asigura că zona euro poate formula o soluție durabilă pentru crizele datoriilor suverane. Defectele Pactului de stabilitate și de creștere, atât de substanță, cât și de punere în aplicare, au fost evidente de mai mult timp; este drept că, în prezent, se fac eforturi de asigurare a unui aranjament durabil care să funcționeze. Ne-am adus contribuția în cadrul comitetului și al reuniunii trilaterale pentru a asigura că rezultatul propus de către Parlament este realist, fezabil și durabil. Totuși, regretăm faptul că ceea ce a propus Comisia și a susținut Parlamentul nu este o soluție destinată exclusiv zonei euro, ci una care include monedele celor care nu fac parte din zona euro. Indiferent de abordare, pachetul pe care l-am votat este unul care crește puterile UE în detrimentul statelor membre. Acesta include concepte inovatoare, cum ar fi votul cu majoritate calificată inversată și amendarea statelor membre, și asigură că bugetele naționale nu mai depind exclusiv de parlamentele naționale. Prin urmare, deși susținem obiectivele pe termen lung, nu putem susține mijloacele aferente, astfel că am votat împotriva acelor rapoarte care nu se limitează doar la zona euro.
<SPEAKER ID="505" NAME="Rafał Trzaskowski" LANGUAGE="PL">
Așa cum s-a dovedit în anul precedent, Pactul de stabilitate și de creștere, care trebuia să fie un mijloc eficient de prevenire a încălcării de către statele membre a politicilor macroeconomice ale zonei euro, nu au avut - să nu fim prea duri - prea mare succes. Acest lucru s-a datorat într-o mare măsură faptului că statele membre și-au dat seama că nu vor fi pedepsite, deoarece sancțiunile prevăzute de sistem nu se aplicau automat. Măsurile care au fost propuse pun accentul, în primul rând, pe coordonarea mai puternică a politicii fiscale a statelor membre și pe sancțiuni automate mai dure, menite să forțeze statele membre să mențină o mai mare disciplină macroeconomică.
<SPEAKER ID="505" NAME="Jean-Luc Bennahmias" LANGUAGE="FR">
Austeritatea instituționalizată nu poate fi unicul răspuns oferit europenilor. Pachetul de "guvernanță” care tocmai a fost votat este, în mod inerent, slab echilibrat în ceea ce privește modul în care încearcă să ofere un răspuns la criză. Este cert faptul că trebuie să consolidăm Pactul de stabilitate și de creștere și că deficitele trebuie monitorizate mai atent și chiar penalizate. Totuși, regulamentele stricte stabilite pentru deficite și datorie nu pot fi singurul nostru răspuns. Trebuie să ascultăm ce au să ne comunice cetățenii europeni, întrucât ei sunt cei care au suferit primii efectele economice și sociale ale crizei: austeritatea neînsoțită de alte măsuri este inadmisibilă. Pachetul de "guvernanță” ar trebui compensat de un plan european de investiții care să garanteze dezvoltarea economică și socială durabilă. Ar trebui să introducă taxa financiară și obligațiunile europene. În consecință, am votat pentru rapoartele Feio și Wortmann-Kool, abținându-mă să votez rapoartele Ferreira, Ford și Haglund, și am votat raportul Goulard (privind obligațiunile europene). O alegere care reflectă sentimentele mele foarte diferite privind acest pachet, care - admit- constituie un progres, însă rămâne încă insuficient echilibrat: Europa nu va putea continua să se dezvolte fără cetățenii săi și, prin urmare, pe viitor, trebuie să dezbatem soluțiile în public.
<SPEAKER ID="505" NAME="David Casa" AFFILIATION="PPE">
în scris. - Ca urmare a crizei economice globale și a instabilității care continuă să afecteze zona euro, Comisia a propus o serie de inițiative legislative, cunoscute împreună ca pachetul privind guvernanța economică. Pachetul vizează corectarea deficiențelor din sistemul de guvernanță economică existent la nivelul UE. Pentru a evita repetarea crizelor care, în prezent, afectează zona euro, este vital ca țările să manifeste disciplină financiară. Includerea în zona euro a fost, pentru majoritatea statelor membre, esențială pentru atenuarea efectelor adverse ale crizei; cu toate acestea, includerea în acest grup presupune, de asemenea, responsabilități, întrucât eventuala intrare în incapacitate de plată a unui stat membru va declanșa un val de efecte negative în întreaga zonă euro. Din acest motiv, asigurarea unei politici fiscale prudente este esențială. Mă pronunț în favoarea unui pachet solid privind guvernanța economică europeană și, prin urmare, am decis să votez în favoarea celor șase dosare, astfel cum au fost modificate.
<SPEAKER ID="505" NAME="Marielle De Sarnez" LANGUAGE="FR">
În contextul crizei euro, statele membre nu ar mai trebui să scape nepedepsite dacă deficitele lor scapă de sub control. Cele șase texte adoptate astăzi ar trebui să permită introducerea unui mecanism de stabilitate însoțit de sancțiuni financiare care intervin atunci când deficitul public al unei țări crește către limita europeană de 3 % din PIB. În timp ce pachetul legislativ reprezintă un pas înainte, aceste măsuri legislative privind stabilitatea financiară sunt departe de a fi suficiente. Guvernele refuză încă să permită Comisiei transmiterea simplă a unui avertisment și aplicarea de sancțiuni financiare. Ele refuză, de asemenea, să permită audierea de către Parlament a miniștrilor de finanțe ai acelor state ale căror conturi publice pătrund în zona de avarie. Europa are nevoie, de asemenea, de o politică europeană privind investițiile și de introducerea unui mecanism de împrumut public la nivelul UE. Acesta ar fi semnul unui răspuns european unit și puternic în fața crizei. Acest semnal ar putea acționa ca garanție împotriva pericolului de colaps al zonei euro.
<SPEAKER ID="505" NAME="Robert Goebbels" LANGUAGE="FR">
Nu susțin pachetul în ansamblu. Parlamentul se înșeală atunci când apelează la sancțiuni automate, mai severe. Desigur, avem nevoie de disciplină bugetară și de o datorie mai mică. Totuși, politica economică nu este doar o secvență mecanică de proceduri. Puterea politică trebuie să fie întotdeauna capabilă să evalueze textul și contextul și să decidă măsura în care aceste sancțiuni sunt oportune și necesare. Totuși, guvernanța economică ar trebui să vizeze, în primul rând, cel mai bun viitor posibil, cu alte cuvinte să vizeze o creștere economică mai mare.
<SPEAKER ID="507" NAME="Luís Paulo Alves" LANGUAGE="PT">
Am votat în favoarea acestui raport, întrucât ține seama de principalele preocupări ale Grupului S&D din Parlamentul European. Abordarea generală a directivei este acum armonizarea maximă, cu câteva excepții semnificative. Este deosebit de important ca directiva să se aplice produselor digitale, precum și - parțial - transportului de călători.
<P>
Directiva include un număr imens de cerințe de informare a consumatorului de către comerciant înaintea semnării contractului, indiferent dacă aceasta se face în persoană sau de la distanță. Este foarte important ca consumatorii să fie informați despre prețul total și caracteristicile principale ale produsului dat înainte de a îl comanda.
<SPEAKER ID="507" NAME="Sophie Auconie" LANGUAGE="FR">
Este vorba despre îmbunătățirea și armonizarea protecției consumatorilor la nivel european. Propunerea pentru care tocmai am votat înlocuiește patru directive existente cu una singură, cu scopul de a simplifica și a completa cadrul legal existent privind protecția consumatorilor. Acesta este votul final, întrucât s-a ajuns la un acord cu Consiliul după primul vot al Parlamentului din luna martie. Întrucât Parlamentul a obținut aproape tot ceea ce a solicitat, am susținut în întregime acest raport.
<SPEAKER ID="507" NAME="Liam Aylward" LANGUAGE="GA">
Salut conținutul raportului privind protecția drepturilor consumatorilor și încurajarea comerțului transfrontalier în Europa. Drepturile consumatorilor sunt deosebit de importante pentru funcționarea eficientă a pieței unice. Am votat în favoarea acestui raport, întrucât propune măsuri de asigurare a protecției consumatorilor pretutindeni în UE. În temeiul dispozițiilor sale, comercianții vor trebui să furnizeze informații clare și exacte în timp real, iar, în caz contrar, un consumator nu va putea fi obligat să respecte contractele la distanță sau negociate în afara spațiului comercial. Salut în mod special conținutul acestui raport cu privire la acordarea pentru consumatori a dreptului de a se răzgândi după achiziționarea online a unui articol. Acest lucru ar putea fi realizat prin e-mail sau la telefon, într-o perioadă de două săptămâni. A existat o creștere semnificativă a achizițiilor online în UE, astfel că trebuie să se asigure protecția consumatorilor implicați. Totuși, trebuie să se asigure că nu se va plasa o sarcină administrativă prea mare asupra IMM-urilor. Trebuie asigurat un echilibru între consolidarea drepturilor consumatorilor și reducerea birocrației.
<SPEAKER ID="507" NAME="Jean-Luc Bennahmias" AFFILIATION="ALDE">
în scris. - (FR) E-commerce (comerțul electronic) este, în mod incontestabil, un domeniu de succes. Aceasta este, evident, o tendință durabilă și va rămâne astfel. Ar trebui să fim, în mod evident, încântați. Rolul legiuitorului este acela de a preveni răspândirea celor mai îndoielnice practici, pentru a evita transformarea comenzii prin e-mail într-o junglă de regulamente. Parlamentul European restabilește coerența de ansamblu prin acest vot. Mai concret, consumatorului european i se garantează dreptul de retragere în termen de 14 zile. Conform noilor norme, toate bunurile comandate de la distanță trebuie livrate în maximum 30 de zile. Comerciantul este responsabil pentru toate pagubele sau pentru pierderea obiectului în timpul livrării. În cele din urmă, dar nu mai puțin important este faptul că deputații în Parlamentul European au votat pentru o transparență autentică a prețurilor. Acesta este o veste excelentă pentru acest sector economic care are numai de câștigat de pe urma acestei noi evoluții.
<SPEAKER ID="509" NAME="Izaskun Bilbao Barandica" LANGUAGE="ES">
Am votat în favoarea acestei inițiative, întrucât urmărește obținerea unei mai bune protecții a drepturilor consumatorilor. În plus, stabilește nivelul dorit de armonizare a contractelor la distanță sau a celor negociate în afara spațiului comercial, precum și dreptul de retragere la nivel comunitar.
<SPEAKER ID="510" NAME="Mara Bizzotto" LANGUAGE="IT">
Directiva în cauză a reprezentat o bună ocazie de a încerca stabilirea unor standarde comune pentru cele 27 de state membre, precum și o excelentă șansă de a simplifica legislația UE privind drepturile consumatorilor, care încă este fragmentată în mai multe acte legislative. Totuși, rezultatul procedurilor parlamentare și, în special, al reuniunilor trilaterale cu Consiliul ne-a oferit un text pe care cel puțin eu nu îl consider satisfăcător; părți sensibile și unele aspecte importante ale textului prezentat de Comisia pentru piața internă și protecția consumatorilor au fost eliminate de către Consiliu și, în ansamblu, textul final prezintă contradicții între diferite abordări de bază ale acestui aspect. În plus, ar fi fost nerealist - mai ales în acest moment - să ne așteptăm la un rezultat care să concilieze tradiția juridică și standardele de protecție care variază în mod semnificativ de la un stat membru la altul. M-am abținut la votul final privind această directivă.
<SPEAKER ID="510" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport întrucât a simplificat mult legislația UE în domeniul protecției consumatorilor și a extins drepturile consumatorilor în cazul achizițiilor online. Pe lângă consolidarea protecției drepturilor consumatorilor, această propunere de directivă urmărește eliminarea obstacolelor juridice inutile pentru întreprinderile care doresc să își vândă produsele și serviciile pe întregul teritoriu al Uniunii Europene. Drepturile consumatorilor nou confirmate privind achizițiile online includ oportunitatea de a returna bunurile în termen de 14 zile de la livrare, dreptul de a anula achiziția dacă bunurile nu sunt livrate în maximum 30 de zile de la comandă și o obligație de informare a cumpărătorului cu privire la prețul final al bunului. În același timp, pentru a proteja vânzătorii cu amănuntul și prestatorii de servicii, raportul prevede obligații ale consumatorilor, cum ar fi suportarea costul expedierii prin poștă la returnarea bunurilor către vânzător și, în cazul prestării de servicii, destinatarul va trebui să plătească pentru partea din serviciu care a fost deja prestată.
<SPEAKER ID="511" NAME="Zuzana Brzobohatá" AFFILIATION="S&amp;D">
în scris. - (CS) La 23 iunie 2011, Parlamentul a aprobat propunerea de directivă privind drepturile consumatorilor, înlocuind cele patru directive anterioare cu un singur document legislativ. În primul rând, aceasta conduce la un regim juridic mai transparent privind protecția consumatorului în legislația europeană. Directiva de mai sus răspunde, în primul rând, fragmentării legislației privind comerțul transfrontalier, în cadrul căruia, în special în cazul achizițiilor prin internet, comercianții nu doresc să fie sub guvernați de regulamentele diferite ale unui alt stat membru. Directiva de mai sus reintroduce obligația de informare a consumatorilor privind punctul de lucru, numerele de telefon și de fax și adresa de e-mail pentru a facilita comunicarea cu comerciantul. Reintroducerea obligației pentru comercianți de a rambursa costurile directe pentru returnarea bunurilor în cazul în care bunul nu depășește valoarea de 50 de euro, este, de asemenea, un element nou. Din perspectiva legislației cehe, propunerea de directivă nu va avea un impact major asupra normelor juridice privind protecția consumatorului, cu excepția acestor noi elemente. Noile elemente se aplică în principal contractelor la distanță. Prin urmare, am votat în favoarea propunerii de directivă.
<SPEAKER ID="511" NAME="Cristian Silviu Buşoi" AFFILIATION="ALDE">
în scris. - Am susținut prin votul meu adoptarea compromisului final, întrucât acesta reprezintă un important pas înainte pentru protecția consumatorilor, oferind un plus de siguranța juridică atât pentru consumatori, cât si pentru comercianți. Consider că directiva are numeroase merite, iar unul dintre ele e armonizarea maximala în ceea ce privește contractele la distanță și cele negociate în afara spațiilor comerciale, cu câteva excepții.
<P>
Pentru dezvoltarea pieței interne, prin stimularea tranzacțiilor transfrontaliere și a comerțului electronic, este esențial ca în aceste contracte consumatorii europeni să beneficieze de protecție uniformă, indiferent de țara de origine. La fel de important este și pentru comercianți să nu trebuiască să se adapteze unor cerințe diferite. Prin regulile în materie de informare referitoare la zonele de livrare, la prețul cu toate taxele incluse, respectiv la dreptul de retragere standard de 14 zile, această directivă este de natură să sporească încrederea consumatorilor în tranzacțiile transfrontaliere.
<P>
Salut de asemenea, soluția găsita pentru dreptul de retragere în ceea ce privește produsele digitale, întrucât vânzările de astfel de produse sunt în creștere și o soluție era absolut necesară. În fine, interzicerea taxelor excesive pentru plățile prin anumite mijloace, respectiv a căsuțelor pre-selectate sunt vești foarte bune pentru consumatori aduse de această directivă.
<SPEAKER ID="511" NAME="Françoise Castex" LANGUAGE="FR">
Introducerea acestei platforme comune de drepturi pentru toți consumatorii de pe teritoriul Uniunii Europene reprezintă un real progres pentru cetățenii altor țări în care cerințele de informare a consumatorilor nu sunt la fel de severe și în care perioada de retragere este mai slab protejată. Totuși, rezultatele au fost diferite, întrucât scopul primordial al Comisiei și al dreptului european a fost acela de facilitare a comerțului transfrontalier, și nu de armonizare într-o măsură și mai mare a protecției consumatorului. Este, așadar, un pas mic pentru consumatorul francez, dar un pas mare pentru consumatorul european.
<SPEAKER ID="511" NAME="Nessa Childers" AFFILIATION="S&amp;D">
în scris. - Este important să subliniem necesitatea drepturilor consumatorilor, în special a celor legate de achizițiile online, în acest raport și în alte rapoarte viitoare pe această temă.
<SPEAKER ID="512" NAME="Carlos Coelho" AFFILIATION="PPE">
în scris. - (PT) Această directivă urmărește simplificarea și completarea cadrului juridic în vigoare, prin fuziunea celor patru directive existente într-un singur instrument legislativ. Aceste directive prevăd doar clauze de armonizare minimă și lasă adoptarea unor norme mai riguroase la discreția statelor membre. Acest fapt a contribuit la o enormă fragmentare la nivel european și la costuri de conformare ridicate pentru întreprinderile care efectuează vânzări transfrontaliere.
<P>
Este necesară crearea unei piețe interne autentice între întreprinderi și consumatori, care să poată contribui la un echilibru corect între nivelul ridicat de protecție a consumatorilor și competitivitatea întreprinderilor și, totodată, să poată asigura respectarea principiului subsidiarității. Aceasta ar permite consumatorilor accesul la ofertele transfrontaliere competitive, beneficiind de o mai bună alegere, prețuri mai bune și de avantajele nete ale pieței interne, permițându-le totodată să acorde o mai mare încredere unui nivel ridicat de protecție a drepturilor lor. În același timp, va permite întreprinderilor să ofere bunuri și servicii fără a întâlni obstacole juridice inutile.
<P>
Sunt de acord că soluția ideală ar fi o abordare de armonizare totală, cum s-a propus inițial de către Comisie și s-a solicitat de către mai multe sectoare economice. Totuși, din nefericire, această abordare nu este încă fezabilă în această fază...
<P>
(Abreviată în conformitate cu articolul 170 din Regulamentul de procedură)
<SPEAKER ID="512" NAME="Lara Comi" LANGUAGE="IT">
Salut acest vot care reprezintă un progres semnificativ pentru piața internă și este fructul unor negocieri complexe și dificile. Acum așteptăm aprobarea oficială a Consiliului. Consider că este important ca Parlamentul European să continue să joace un rol în monitorizarea punerii în aplicare a directivei de către statele membre în următorii doi ani. Deși adoptarea directivei este un rezultat important, transpunerea ei în legislația națională reprezintă, de fapt, etapa-cheie pentru a asigura că legislația este aplicată în mod adecvat de către statele membre și că nu se creează obstacole sau bariere în calea pieței unice. Prin această directivă, consumatorii europeni vor dobândi noi drepturi consfințite la nivel național, care transced granițele naționale. Aceasta va spori în mod sigur comerțul transfrontalier și va impulsiona comerțul online, care reprezintă o adevărată provocare pentru întreprinderi și pentru redresarea economică a pieței.
<SPEAKER ID="512" NAME="Anne Delvaux" LANGUAGE="FR">
Astăzi, Parlamentul a adoptat textul modificat al Directivei privind drepturile consumatorilor, propus de colegul meu, dl Schwab. Salut adoptarea acestei directive care va contribui la consolidarea platformei de norme comune de protecție a consumatorilor, în special în ceea ce privește vânzarea de bunuri online. De asemenea, salut faptul că legiuitorul a permis statelor membre să includă dispoziții care avantajează mai mult consumatorii în cadrul sistemelor lor juridice naționale. Invers, precum numeroase asociații de consumatori, deplâng faptul că opțiunile au fost prevăzute în așa fel încât statele membre să poată ocoli anumite dispoziții ale directivei pentru interese comerciale sau sectoriale.
<SPEAKER ID="512" NAME="Proinsias De Rossa" AFFILIATION="S&amp;D">
în scris. - Am sprijinit acest acord între Parlamentul European și Consiliu, referitor la Directiva privind drepturile consumatorilor. Propunerea de directivă combină cele patru directive comunitare existente într-un singur instrument legislativ. Aș fi dorit să văd un nivel mai ridicat de protecție a consumatorilor în unele domenii însă, pe ansamblu, propunerea este un compromis foarte bun și va consolida drepturile consumatorilor la nivelul UE. Mai multe aspecte importante vor însemna valoarea adăugată reală pentru consumatorul european; directiva se aplică acum produselor digitale și - parțial - transportului de călători; comerciantului i se cere acum să furnizeze consumatorului informații specifice în faza precontractuală, atât în contractele negociate în spațiul comercial, cât și în cele negociate în afara acestuia și în contractele la distanță; înaintea plasării unei comenzi de către consumator, acesta trebuie informat (din nou) cu privire la prețul integral și principalele caracteristici ale produsului și trebuie să confirme în mod explicit faptul că această comandă presupune și obligația de plată; în plus, dreptul de retragere va fi acum armonizat integral în toate statele membre, fiind prevăzută o perioadă de retragere de 14 zile. În continuare, se vor interzice așa-numitele căsuțele bifate în prealabil care cauzează probleme în special în sectorul transportului de călători.
<SPEAKER ID="512" NAME="Marielle De Sarnez" LANGUAGE="FR">
Directiva privind drepturile consumatorilor va permite armonizarea integrală a drepturilor consumatorilor europeni. Acest vot reprezintă fructul a doi ani de discuții cu consumatorii și asociațiile profesionale și reprezintă, în special, o victorie majoră pentru Parlamentul European care a rămas unit în jurul acestei probleme. Acest text oferă noi regulamente foarte importante privind e-commerce (comerțul electronic). Am înființat un sistem care va permite garantarea satisfacerii dorințelor consumatorului în orice comandă (caracteristicile principale ale bunului sau serviciului, costul total, perioada contractuală), înaintea validării definitive a acesteia. Cu aceste noi norme, vânzătorii vor fi supuși în continuare obligației de a prezenta clar costul total al bunului sau al serviciului, inclusiv toate costurile suplimentare. Astfel, consumatorii vor fi informați mai bine și în mod complet.
<SPEAKER ID="512" NAME="Edite Estrela" AFFILIATION="S&amp;D">
în scris. - (PT) Am votat în favoarea acestui raport, întrucât contribuie la creșterea încrederii și a protecției consumatorilor în cazul achizițiilor pe internet, precum și la reducerea reținerii întreprinderilor de a vinde în alte țări ale UE. Aceste amendamente vor asigura consumatorilor un nivel de securitate mai ridicat și vor permite întreprinderilor, mici sau mari, să furnizeze bunuri și servicii fără obstacole juridice inutile.
<SPEAKER ID="512" NAME="Diogo Feio" LANGUAGE="PT">
Drepturile și protecția consumatorilor, prevăzute în legislația UE, reprezintă unul dintre principiile fundamentale de funcționare a pieței interne. Consider că protecția și securitatea adecvate ale consumatorului sunt fundamentale pentru funcționarea corectă a piețelor și pentru comerț, ceea ce constituie o condiție esențială pentru competitivitate și creștere economică.
<P>
Astfel, este esențială asigurarea unui echilibru între un nivel ridicat de protecție a consumatorilor - în special în ceea ce privește nivelul de informare asigurat și responsabilitatea pentru orice daună suferită de aceștia - și costurile acestuia pentru întreprindere. După cum am afirmat cu ocazia votului din luna martie, este important să avem în vedere diversele particularități naționale și protecția oferită, respectând în mod corespunzător principiul subsidiarității.
<P>
Prin urmare, cred că acesta este un domeniu în care, pe de o parte, armonizarea maximă poate fi utilă, însă, pe de altă parte, armonizarea minimă ar putea fi, de asemenea, adoptată, în funcție de cât de adecvată este pentru un anumit tip de contract.
<SPEAKER ID="512" NAME="José Manuel Fernandes" LANGUAGE="PT">
Acest raport se referă la propunerea de directivă a Parlamentului European și a Consiliului privind drepturile consumatorului. Uniunea Europeană a fost preocupată întotdeauna de libera circulație a persoanelor și a bunurilor. Totuși, această libertate ridică uneori probleme care trebuie soluționate și, în primul rând, preîntâmpinate sau prevenite. Într-o lume globalizată în care vânzările se desfășoară din ce în ce mai mult pe internet, devine esențială adaptarea legislației la noile cerințe ale pieței, având în vedere apărarea drepturilor consumatorilor care, foarte des, nici măcar nu le cunosc.
<P>
Prin urmare, salut adoptarea acestui raport, care reprezintă un progres semnificativ pentru protecția consumatorilor. De asemenea, salut opțiunea adoptată de Consiliu privind limitarea acestei directive la vânzările la domiciliu și prin internet - o piață care se extinde în mod semnificativ, dar în care consumatorii încă se simt puțin depășiți - și aprob măsurile de simplificare adoptate, nu în ultimul rând posibilitatea consumatorilor, dar nu și a întreprinderilor, de a rezilia contractele prin telefon. În realitate, piața comună necesită norme mai precise și mai transparente, cum ar fi clauza referitoare la cerința de informare privind mecanismele de tranzacționare online.
<SPEAKER ID="513" NAME="Joao Ferreira" LANGUAGE="PT">
Aceasta este o nouă propunere pentru un acord asupra unei directive europene privind drepturile consumatorilor, care este punctul culminant al unor negocieri dure între Parlamentul European, Consiliu și Comisie.
<P>
Este vorba despre un compromis între normele destinate să asigure o mai bună protecție a consumatorilor și garantarea condițiilor comune clare pentru companiile care concurează pe piața unică.
<P>
Noi drepturi sunt luate în considerare în această nouă propunere, precum existența unei perioade de retragere de 14 zile pentru întreaga Uniune Europeană, aceasta fiind calculată de la primirea produselor. În cazul returnării de bunuri, prețul plătit de către consumator trebuie să fie returnat în termen de 14 zile de la returnarea bunurilor. Dacă vânzătorul nu informează consumatorul asupra dreptului acestuia de a returna bunuri, achizitorul are la dispoziție o perioadă de un an să returneze bunurile. În această nouă versiune, produsul va trebui să fie livrat în termen de 30 de zile. Dacă acest lucru nu se întâmplă în acea perioadă, cumpărătorul are dreptul de a anula comanda și vânzătorul este responsabil pentru orice pierdere sau deteriorare care are loc în timpul transportului și nu va pretinde nicio taxă care nu este marcată ca parte din comanda online inițială. Toate costurile adăugate valorii comenzii vor fi suportate de către vânzător. În ansamblu, considerăm că este o propunere pozitivă și, prin urmare, am votat în favoarea acesteia.
<SPEAKER ID="514" NAME="Ilda Figueiredo" AFFILIATION="GUE/NGL">
în scris (PT). Această nouă propunere pentru un acord asupra unei directive europene privind drepturile consumatorilor este punctul culminant al unor negocieri dure între Parlamentul European, Consiliu și Comisie. Acesta este un compromis între normele destinate să asigure o mai bună protecție a consumatorilor și garantarea condițiilor comune clare pentru companiile care concurează pe piața unică.
<P>
Dintre noile drepturi, următoarele sunt importante în mod special:
<P>
o perioadă de retragere de 14 zile pentru întreaga Uniune Europeană, care va fi calculată de la primirea produselor, perioadă în care consumatorii care cumpără la distanță au dreptul de a se răzgândi. În cazul returnării de bunuri, prețul plătit de către consumator trebuie să fie returnat în termen de 14 zile de la returnarea bunurilor. Dacă vânzătorul nu informează consumatorul asupra dreptului acestuia de a returna bunuri, achizitorul are la dispoziție o perioadă de un an să returneze bunurile. -
<P>
produsul este livrat în termen de 30 de zile. Dacă acest lucru nu se întâmplă în acea perioadă, cumpărătorul are dreptul de a anula comanda.
<P>
comerciantul este responsabil pentru orice pierdere sau deteriorare care are loc în timpul transportului și nu va pretinde nicio taxă care nu este marcată ca parte din comanda online inițială. Toate costurile adăugate valorii comenzii vor fi suportate de către vânzător.
<SPEAKER ID="515" NAME="Monika Flašíková Beňová" AFFILIATION="S&amp;D">
în scris-(SK) Scopul acestei propuneri este acela de a garanta că consumatorii din toate cele 27 state membre ale UE se pot baza pe un nivel ridicat al protecției consumatorilor și că companiile de toate mărimile sunt capabile să furnizeze bunuri și să asigure servicii consumatorilor din toate cele 27 state membre ale UE fără obstacole legale inutile. Fragmentarea normelor existente este considerată, de fapt, descurajantă atât pentru consumatori, cât și pentru întreprinderile care fac comerț transfrontalier. Consumatorii se plâng frecvent că nu pot să profite pe deplin de avantajele pieței unice, deoarece comercianții care desfășoară afaceri în alt stat membru nu sunt întotdeauna pregătiți, atunci când intră pe o nouă piață, să facă față diferitelor prevederi aplicabile în cadrul acelei piețe. În plus, ei refuză adesea să inițieze acțiuni juridice în alt stat membru. Domeniul de aplicare modificat al directivei propuse pare să ofere o posibilă soluție pentru dificultățile care au apărut, întrucât, în afară de introducerea multor variații sectoriale, domeniul de aplicare al directivei ar fi în principal limitat la contractele încheiate în afara spațiilor comerciale, contracte care formează partea mai mare a tranzacțiilor transfrontaliere. Prin urmare, cred că este de dorit punerea în aplicare a unei abordări al cărei scop să fie o armonizare țintită, extinsă și completă, limitată la aspecte specifice ale anumitor contracte, menținând în același timp un nivel ridicat al protecției consumatorilor.
<SPEAKER ID="516" NAME="Lorenzo Fontana" AFFILIATION="EFD">
în scris.(IT) Aș dori să îl felicit pe dl Schwab pentru misiunea importantă și colosală pe care a îndeplinit-o. Cu toate acestea, dată fiind situația economică curentă, poate nu este cel mai potrivit moment să adoptăm acest text. Efortul de a consolida 27 de tradiții juridice diverse într-un singur document este, poate, prea îndrăzneț. Dubii privind consecințele transpunerii acestei directive în statele membre individuale și înlăturarea din text a amendamentului aprobat de către membrul nostru din comisie mă determină să mă abțin.
<SPEAKER ID="517" NAME="Elisabetta Gardini" AFFILIATION="PPE">
, în scris (IT) Votez în favoarea acestui raport deoarece cred că a venit momentul armonizării sistemului legal european în ceea ce privește protecția consumatorilor.
<P>
În 2008, Comisia Europeană a adoptat o propunere pentru o directivă privind drepturile consumatorilor, ceea ce a consolidat cele patru directive existente ale comunității într-un singur instrument juridic, cu scopul de a simplifica și a standardiza cadrul de reglementare existent în domeniul protecției consumatorilor. Acum este important atât să se garanteze un nivel ridicat al protecției consumatorilor în cele 27 de state membre ale UE, cât și să se asigure posibilitatea companiilor de a furniza produsele și serviciile lor fără a întâlni obstacole legale inutile a căror cauză sunt diferențele dintre sisteme.
<P>
Până acum, această situație a deteriorat piața unică Europeană. În era achizițiilor online și a globalizării consumului, fiecare comerciant care operează în alt stat membru trebuie să se simtă încurajat să intre pe piață în alte țări europene fără a avea dificila sarcină de a se adapta reglementărilor naționale ale acestora. Sper că acțiunea noastră va putea să răspundă provocării de a proteja consumatorii și nevoii de extindere a companiilor, pentru a consolida o piață puternică și competitivă.
<SPEAKER ID="517" NAME="Nathalie Griesbeck" AFFILIATION="ALDE">
în scris. -(FR) După săptămâni de negocieri, s-a ajuns la un acord în privința acestei probleme cruciale pentru cetățenii europeni, și anume drepturile consumatorilor. Adoptând această propunere de directivă, care înlocuiește patru directive existente cu una singură, sperăm să îmbunătățim regulamentul protecției consumatorului și să garantăm tuturor un nivel minim de protecție. Astfel, această directivă conține importanți pași înainte și mai ales o supraveghere mai bună a vânzărilor de la distanță și a comerțului electronic. Această directivă va ajuta la facilitarea miilor de achiziții făcute zilnic din alte țări europene. În termeni concreți, un client francez care cumpără ceva de pe un site german va beneficia de aceeași protecție de care ar beneficia un client german. În calitate de cetățean care reprezentă o circumscripție transfrontalieră și care provine din singura regiune din Franța care împarte granița cu alte trei state membre ale UE, sunt foarte sensibilă la aceste probleme, iar această directivă reprezintă un mare pas înainte. Dincolo de acest aspect, unul dintre cele mai mari succese ale UE este piața internă. Garantând o protecție neechivocă a consumatorilor, vom putea să consolidăm încrederea consumatorilor în piața internă și în general în UE.
<SPEAKER ID="517" NAME="Roberto Gualtieri" AFFILIATION="S&amp;D">
în scris -(IT) Parlamentul European a finalizat lunga procedură legislativă pentru directiva privind drepturile consumatorilor adoptând raportul Schwab, care este un compromis satisfăcător cu Consiliul și Comisia. Trebuie făcuți, așadar, doi pași importanți. Pe de o parte, am adoptat un singur instrument legislativ privind drepturile consumatorului, ceea ce asigură armonizarea și preia controlul de la cele patru directive anterioare din acest domeniu. Pe de altă parte, am stabilit norme detaliate pentru vânzarea și cumpărarea online, pentru a promova comerțul transfrontalier și pentru a garanta transparența atât pentru companii cât și pentru consumatori.
<P>
Noua directivă stabilește aspectele care sunt menite să ofere o protecție mai mare consumatorilor europeni, cum ar fi informațiile pe care trebuie să le conțină contractele de vânzare, timpul de livrare, dreptul la retragere și dreptul de a repara sau înlocui un produs cu defecte, precum și cazurile în care riscul este transferat de la vânzător la cumpărător. Deși alte norme detaliate pot fi stabilite în viitor, textul care a fost adoptat reprezintă un compromis pozitiv în armonizarea regulamentelor existente, garantând achiziții sigure și stopând definitiv practicile tipice nefavorizante pentru consumator și care se ascund în spatele achiziționărilor electronice.
<SPEAKER ID="517" NAME="Sylvie Guillaume" AFFILIATION="S&amp;D">
în scris -(FR)Am susținut acest raport deoarece cred că va oferi, mai presus de toate, o mai mare siguranță consumatorilor care achiziționează produse online asigurând o mai bună informare anterioară a consumatorului. Cu această ocazie aș dori să laud faptul că nu a fost acordată prioritate numai intereselor pieței. Subliniez că aceste noi reglementări oferă consumatorilor o perioadă de retragere de 14 zile de la achiziționare, prin intermediul unui formular de retragere standardizat în UE, și că această perioadă poate fi extinsă până la un an dacă furnizorul nu îl informează pe cumpărător cu privire la dreptul de a se retrage. Au fost asigurate derogări pentru întreprinderile mici și mijlocii, a căror activitate ar fi fost în pericol dacă textul ar fi fost prea strict. În acest fel, neliniștile lor au fost ascultate.
<SPEAKER ID="518" NAME="Ian Hudghton" AFFILIATION="Verts/ALE">
în scris - Doresc să-i felicit pe raportor și pe colegii din toate grupurile politice pentru activitatea excelentă în cadrul negocierii acestui pachet. Când acest Parlament a primit propunerea Comisiei , era evident că drepturile consumatorilor din numeroase țări erau amenințate, nu consolidate. Acest pachet de compromis a înlăturat o parte din aceste amenințări și sperăm că va duce la un mediu al consumatorilor mai bun în UE.
<SPEAKER ID="517" NAME="Juozas Imbrasas" AFFILIATION="EFD">
în scris -(LT)Am primit bucuros acest document, deoarece scopul acestei directive este acela de a dobândi un nivel înalt al protecției consumatorului și de a contribui la funcționarea prosperă a pieței interne aproximând anumite aspecte ale legilor, reglementărilor și prevederilor administrative ale statelor membre privind contractele dintre comercianți și consumatori. Cele mai importante aspecte ale amendamentului directivei sunt legate de contractele la distanță sau contractele încheiate în afara spațiilor comerciale. Acest act le va oferi consumatorilor un control mai mare în momentul achiziționării de bunuri, îi va proteja de activități incorecte, va extinde alegerea consumatorului și va spori concurența. Acest act poate contribui de asemenea la creșterea randamentului comerțului transfrontalier și la stimularea vânzării la distanță. Această directivă nu se va aplica în cazul contractelor privind: servicii sociale, asistență medicală, servicii financiare, bunurile imobile,construcția de clădiri noi și contractele încheiate prin automate sau în spații comerciale automatizate și contracte încheiate cu operatori de telecomunicații prin intermediul unui telefon public în scopul folosirii conexiunii la internet, telefon sau fax (stabilite de către consumator) sau care au legătură cu acestea. Statele membre pot alege să nu aplice această directivă contractelor încheiate în afara spațiilor comerciale, pentru care plata care urmează să fie efectuată de către consumator nu depășește 50 de euro. Această directivă nu îi va împiedica pe comercianți să ofere consumatorilor aranjamente contractuale care depășesc protecția care le este asigurată prin această directivă. Trebuie menționat faptul că Organizația Europeană a Consumatorilor salută această propunere.
<SPEAKER ID="517" NAME="Sandra Kalniete" AFFILIATION="PPE">
în scris (LV) Am votat pentru directiva privind drepturile consumatorilor astăzi pentru că eu cred că va simplifica și va îmbunătăți reglementările existente în domeniul protecției consumatorilor. De-a lungul multor luni, membrii Comisiei pentru piața internă și protecția consumatorilor au încercat să ajungă la un acord cu Consiliul cu privire la aspecte importante ale acestei reglementări, pentru a asigura consumatorilor o mai bună protecție, fără a aduce prejudicii companiilor, prejudicii datorate unor reguli mult prea stricte și inutile care ar restricționa activitatea companiei și ar favoriza birocrația. Acum am reușit să ajungem la un rezultat echilibrat, care este prietenos atât cu consumatorii cât și cu companiile. Totuși, aceasta nu înseamnă, în opinia mea, că trebuie să ne culcăm pe lauri. După ce am consultat organizații pentru protecția consumatorului și reprezentanți ai lumii afacerilor, înțeleg că trebuie să insistăm și mai mult asupra unei mai mari armonizări a drepturilor consumatorilor din UE. În prezent există diferențe semnificative și acestea sunt un obstacol pentru oamenii de afaceri care doresc să se extindă pe piețele acelor state membre unde standardele sunt mai ridicate. În opinia mea, Letonia este un bun exemplu în domeniul protecției consumatorilor deoarece standardele noastre sunt dintre cele mai ridicate, dar sunt proporționale și ele nu împovărează mediul afacerilor cu cerințe birocratice.
<SPEAKER ID="518" NAME="Othmar Karas" AFFILIATION="PPE">
în scris -(DE) Am votat în favoarea rezultatelor negocierilor directivei privind drepturile consumatorilor deoarece a fost posibil să se găsească un compromis echilibrat între interesele consumatorilor si cele ale comunității de afaceri. Armonizând drepturile consumatorilor, contribuim la consolidarea pieței interne, consolidând astfel Europa. Directiva permite companiilor să treacă granițe fără niciun risc, piața internă fiind astfel cu un pas mai aproape de a deveni o piață de origine europeană. Noile norme oferă consumatorilor mai multă securitate și încredere atunci când fac achiziții, mai ales atunci când folosesc internetul.
<P>
Cu toate acestea, din păcate, unele prevederi omit esențialul. Aș fi primit bucuros dacă Consiliul în special ar fi convenit asupra unor soluții mai obiective care să fie îngăduitoare cu întreprinderile mici. Mai presus de toate, ar fi fost posibil să se adauge elementul de achiziție la definiția contractelor care sunt încheiate în afara spațiilor comerciale.
<SPEAKER ID="518" NAME="Constance Le Grip" AFFILIATION="PPE">
în scris -(FR) Am susținut acest raport al colegului meu, dl Schwab, raport care a fost subiectul unei înțelegeri între Comisie, Parlament și Consiliu și care a atins un echilibru potrivit între o mai mare protecție a tuturor consumatorilor europeni și un acces mai facil la piața europeană pentru întreprinderile noastre. În timp ce această directivă are în vedere contractele de vânzări și servicii dintre companii și consumatori, în special contractele încheiate la distanță, este încurajator că legislația europeană abordează în sfârșit problema comerțului electronic, care urmează să joace un rol din ce în ce mai important în economiile noastre și în practicile de cumpărare. Garantând un număr minim de regulamente privind protecția consumatorilor în cadrul UE, oferim cetățenilor și întreprinderilor securitatea si garanțiile de care au nevoie pentru dezvoltarea achiziționărilor transfrontaliere și a celor efectuate prin comerțul electronic. Ne îndreptăm deci către dobândirea unei adevărate piețe interne.
<SPEAKER ID="519" NAME="Bogusław Liberadzki" AFFILIATION="S&amp;D">
în scris (PL)Drepturile consumatorilor necesită grijă continuă, atât în domeniul legislației, incluzând domeniul reglementării, subiectul reglementării și obligațiile și drepturile părților vizate, cât și în domeniul respectării acestor drepturi. Este bine că analizăm periodic și să modificăm prevederile din aceste domenii. Informațiile oferite consumatorilor, suportul pe care sunt înregistrate aceste informații, bunurile cu valoare comercială redusă și posibilitatea returnării bunurilor sunt cele mai importante aspecte de astăzi. Chestiunile importante menționate mai sus se regăsesc în raportul Schwab.
<SPEAKER ID="520" NAME="Petru Constantin Luhan" AFFILIATION="PPE">
în scris. - Noua directivă reprezintă un acord echilibrat, care aduce beneficii precum dreptul consumatorilor recunoscut la nivel european de a se răzgândi într-un interval de două săptămâni după ce au primit bunul comandat, obligativitatea comercianților online de a oferi informații complete privind prețul total și datele de contact ale comerciantului. Era nevoie de un astfel de cadru pentru tranzacțiile online, întrucât acesta este modul în care au loc cele mai multe vânzări transfrontaliere.
<P>
Trebuie să urmărim pe viitor protejarea consumatorilor de clauzele contractuale abuzive. De multe ori, pentru serviciile bancare, pentru serviciile de comunicații electronice și pentru serviciile turistice, clauzele contractuale sunt scrise cu litere foarte mici și de multe ori clienții sunt de acord fără să ia cunoștință de clauzele contractuale.
<SPEAKER ID="521" NAME="Clemente Mastella" AFFILIATION="PPE">
în scris -(IT)Scopul directivei privind drepturile consumatorilor este acela de a simplifica relațiile contractuale dintre consumatori și întreprinderi, contribuind astfel la o mai bună funcționare a pieței interne și la sporirea încrederii în achiziționări transfrontaliere. Directiva ar trebui să garanteze consumatorilor un nivel mai ridicat de protecție și să garanteze că întreprinderile pot furniza consumatorilor bunurile și serviciile lor fără a întâlni obstacole juridice.
<P>
Comisia Europeană propune punerea în aplicare a principiului "armonizării complete”, deoarece divergența curentă din legislația națională a contribuit la fragmentarea pieței și a cadrului de reglementare. Considerăm că o asemenea propunere nu este practică în acest moment și propunem în schimb o armonizare minimă la un nivel înalt al protecției consumatorului ca regulă, subliniind nevoia unei convergențe a reglementărilor naționale privind exercitarea și efectele dreptului de retragere. Toate acestea vor ajuta la consolidarea încrederii consumatorului și la sporirea interesului întreprinderilor față de tranzacțiile transfrontaliere. Oamenii și organizațiile care sunt interesate de protecția consumatorului vor raporta Comisiei rezultatele punerii în aplicare a acestei directive. Pe baza acestora, Comisia va realiza un raport și va prezenta propuneri pentru eventuale revizuiri.
<SPEAKER ID="522" NAME="Hans-Peter Mayer" AFFILIATION="PPE">
în scris -(DE) Raportul privind drepturile consumatorilor conține în continuare numeroase neajunsuri, în special legate de prevederile pentru meșteșugari. O serie de îmbunătățiri sunt în continuare necesare aici și trebuie mai întâi să vedem impactul reglementărilor asupra meșteșugarilor în practică. Cu toate acestea, întrucât conține o serie de îmbunătățiri față de propunerea Comisiei și, în special, oferă numeroase beneficii consumatorului european, am votat în favoarea acestui raport.
<SPEAKER ID="523" NAME="Andreas Mölzer" AFFILIATION="NI">
în scris -(DE) Trebuiesc stabilite anumite condiții care să ofere companiilor un stimulent pentru a intra pe scena comerțului transfrontalier. Mai presus de toate, acestea includ protecția consumatorului, care trebuie adusă la același standard ridicat în toată UE. Există în continuare nesiguranță asociată în special -cu achiziționările online mai ales din partea consumatorilor -, deoarece nu există o bază legală pentru asemenea tranzacții. Neînțelegerile apar în mod regulat, mai ales în legătura cu dreptul la retragere al cumpărătorului și condițiile de livrare.
<P>
Am votat în favoarea acestui raport deoarece este esențial să putem oferi consumatorilor un anumit nivel de protecție chiar și atunci când aceștia fac achiziții în afara țării lor. Această protecție ar trebui standardizată la nivelul UE.
<SPEAKER ID="523" NAME="Tiziano Motti" AFFILIATION="PPE">
în scris -(IT) Sunt mulțumit să văd că, după ani de negocieri, s-a ajuns la un acord între diferitele grupuri politice și că noua directivă privind drepturile consumatorilor a fost în cele din urmă adoptată astăzi. Noile reglementări vor consolida semnificativ drepturile consumatorilor. Consumatorii vor fi mai bine informați cu privire la termenii contractului și condițiile vânzării, precum și cu privire la termenele de livrare și posibilitatea retragerii din contract. Mă gândesc, de exemplu, la perioada de rambursare în cazul produselor returnate, care va fi redusă considerabil, asigurând consumatorilor o garanție din punct de vedere financiar și dreptul de a se răzgândi care va fi extins la 14 zile. Aceștia sunt pași mici dar importanți care vor fi apreciați nu numai de către consumatori, de vreme ce directiva, astfel cum a fost amendată, va aduce de asemenea beneficii întreprinderilor mici si mijlocii, oferindu-le posibilitatea de a-și extinde afacerile peste granițe, unde multora dintre ei, mai ales micilor întreprinzători le este în continuare greu să activeze din cauza neîncrederii consumatorilor în noile tehnologii, în tranzacțiile online, în asigurările ca vor primii banii înapoi și în restituirile legale în cazul în care se răzgândesc.
<SPEAKER ID="523" NAME="Franz Obermayr" AFFILIATION="NI">
în scris -(DE)Acum, când companiile se implică regulat în vânzări transfrontalier pe piața internă, este de dorit să le putem oferi consumatorilor protecție transfrontalieră. Cu toate acestea, armonizarea nu este ceva care poate fi dobândit prin forță. Am votat, așadar, în favoarea acestui raport.
<SPEAKER ID="523" NAME="Rolandas Paksas" AFFILIATION="EFD">
în scris -(LT)Trebuie să depunem toate eforturile pentru a ne asigura că există un nivel înalt de protecție a consumatorilor în întreaga UE. Numai atingând acest obiectiv piața internă poate funcționa eficient. Mai presus de toate, trebuie sa armonizăm cerințele legislative ale statelor membre referitoare la contractele încheiate la distanță și la contractele încheiate în afara spațiilor comerciale. Prin urmare, trebuiau să fie impuse cerințe legate de informații specifice în cazul acestor tipuri de contracte pentru a asigura o protecție adecvată a consumatorilor. Odată ce măsurile sunt aplicate, consumatorii vor deține mai mult control atunci când achiziționează bunuri. În afară de aceasta, ei vor fi protejați împotriva activitățile neloiale. Va exista de asemenea o creștere a opțiunilor consumatorilor, a concurenței și a fluxului comerțului transfrontalier și a vânzării la distanță. Trebuie subliniat faptul că statele membre au dreptul să nu aplice prevederile acestei directive contractelor încheiate în afara spațiilor comerciale, dacă suma contractată nu depășește 50 de euro, pentru a evita obstacolele juridice suplimentare.
<SPEAKER ID="523" NAME="Maria do Céu Patrão Neves" AFFILIATION="PPE">
în scris -(PT) Am votat în favoarea acestui raport referitor la propunerea de directivă a Parlamentului European și al Consiliului privind drepturile consumatorilor. Obiectivul acestei directive este acela de a dobândi un nivel ridicat de protecție a consumatorilor. Încercarea Uniunii Europene de a combina armonizarea pieței interne cu un nivel ridicat de protecție a consumatorilor poate fi realizată cel mai bine încercând sa ridicăm nivelul minim curent al armonizării în direcția celor mai bune practici naționale existente în câteva state membre. În viitor, sistemul european de răspundere în cazul neconformității ar trebui dezvoltat în așa fel încât să îmbunătățească protecția consumatorilor și încrederea în piețe: acest lucru este corect față de întreprinderi și încurajează o creștere a ciclului de viață al produselor. Punerea în aplicare a acestui lucru necesită crearea unui model european pentru soluționarea litigiilor consumatorilor. Nu toate marile ambiții pentru directiva privind drepturile consumatorilor au fost realizate, dar cred că un pas important a fost făcut, pas care nu compromite funcționarea normală a pieței.
<SPEAKER ID="524" NAME="Aldo Patriciello" AFFILIATION="PPE">
în scris-(IT) Această propunere pentru directivă este rezultatul revizuirii acquis-ului cu privire la consumatori, care a început în 2004 cu scopul de a simplifica și de a completa cadrul de reglementare existent referitor la protecția consumatorilor. Propunerea este menită să asigure că, pe de o parte, consumatorii din cele 27 de state membre se pot baza pe un nivel ridicat de protecție a consumatorilor și, pe de altă parte, faptul că întreprinderile, fie mari sau mici, pot să furnizeze bunuri și servicii, fără obstacole juridice inutile, consumatorilor din cele 27 de state membre ale UE. Pentru a evita o și mai mare fragmentare a reglementărilor existente în acest domeniu, s-a încercat o armonizare țintită și completă; cu alte cuvinte, armonizarea limitată la aspecte specifice a anumitor contracte, menținând în același timp un nivel ridicat de protecție a consumatorilor. Acest lucru necesită o ajustare a domeniului de aplicare. De fapt, cu excepția unei serii de derogări sectoriale din cadrul unei game largi de sectoare, directiva este restricționată la contracte încheiate în afara spațiilor comerciale, contracte care constituie o parte tot mai mare a contractelor transfrontaliere. Pentru ca cetățenii UE să beneficieze complet de piața internă, în special în legătură cu comerțul electronic, votez în favoarea propunerii în cauză.
<SPEAKER ID="524" NAME="Phil Prendergast" AFFILIATION="S&amp;D">
în scris -O directivă care armonizează drepturile consumatorilor din întreaga UE este de dorit. Aceasta are de asemenea potențialul de a ridica întreprinderile care vând pe internet sau la distanță deoarece cumpărătorii vor avea mai multă încredere în serviciile bazate în UE. Oferirea acestor informații le va da consumatorilor încredere și îi va încuraja să profite de comerțul transfrontalier, oferindu-le valoare și opțiuni mai bune. Orice creștere în cadrul comerțului transfrontalier va fi un beneficiu pentru piața internă ca întreg. Vânzările online și comerțul electronic din Europa valorau 163 de miliarde de euro în 2010 si Centrul de Cercetare al Vânzării cu amănuntul preconizează că vânzările online vor crește cu 18,7 %,ajungând la 202,9 miliarde de euro în 2011. Aceasta este o piață extrem de productivă și trebuie să asigurăm consumatorilor o protecție adecvată. Această directivă protejează și întreprinderile. Diferitele legi privind consumatorii din statele membre au împiedicat companiile să-și extindă piețele. Armonizând aceste legi din UE, întreprinderile pot fi sigure că normele care se aplică în cazul pieței din țara lor se aplică oriunde altundeva în UE.
<SPEAKER ID="525" NAME="Rovana Plumb" AFFILIATION="S&amp;D">
în scris. - Propunerea de directivă privind drepturile consumatorilor a Comisiei Europene reunește patru directive existente într-un singur instrument legislativ, cu obiectivul de a simplifica și de a completa cadrul de reglementare existent privind protecția consumatorilor. Obiectivul dublu al propunerii se referă la garantarea faptului că toți consumatorii din cele 27 de state membre ale UE pot avea încredere într-un nivel înalt de protecție a consumatorilor și că întreprinderile de toate mărimile sunt capabile să își ofere bunurile și serviciile consumatorilor din cele 27 de state ale UE.
<P>
Noile reguli privind drepturile consumatorilor includ aproape toate tipurile de vânzări, în magazin, prin telefon sau online, dar consolidează în special prevederile referitoare la vânzările internaționale. Noua legislație prevede ce tip de informații trebuie să primească cumpărătorul din partea vânzătorului, condițiile de livrare și regulile care se aplică atunci când riscul aparține cumpărătorului, precum și dreptul acestuia de a anula sau refuza cumpărăturile sau dreptul de a beneficia de repararea sau înlocuirea unui bun.
<P>
Susțin propunerea de introducere a unei combinații între principiul armonizării maximale și cel al armonizării minimale, fiind posibilă astfel menținerea drepturilor câștigate de consumatori prin prevederile naționale.
<SPEAKER ID="526" NAME="Fiorello Provera" AFFILIATION="EFD">
în scris -(IT)Într-o piață internă atât de mare ca cea a Europei, există nevoia de a asigura faptul că drepturile consumatorilor sunt protejate. Raportul dlui Schwab are scopul de a contopi patru directive diferite. cele privind contractele încheiate în afara spațiilor comerciale, vânzările la distanță, garanțiile și termenii contractuali neloiali. Este dificil să reconciliezi 27 de tradiții juridice diferite. Probabil nu este cel mai potrivit moment în istorie să promulgăm reglementări cu privire la o astfel de complexitate. Ar fi fost mai oportun, în opinia mea, să ne concentrăm pe aspecte și sectoare specifice, decât să încercăm să creăm o nouă competență împărțită între UE și statele membre. De fapt, pentru anumite state, această directivă va reprezenta un pas foarte mare și foarte entuziast înainte, în timp ce alte state vor fi nevoite să facă concesii în numele armonizării europene. Din acest motiv, deși recunosc efortul grozav depus de către dl Schwab, nu pot vota în favoarea raportului.
<SPEAKER ID="527" NAME="Frédérique Ries" AFFILIATION="ALDE">
în scris-(FR) Un consumator bine protejat este un cetățean în largul său și un semn de maturitate în democrațiile noastre moderne. Acesta este motivul pentru care directiva adoptată astăzi este atât de importantă. Nu trece nicio zi în care consumatorul european, atunci când trebuie să aleagă să facă o achiziție online sau să accepte un amendament la un abonament făcut telefonic, să nu se confrunte cu problema conformității contractului pe care l-a semnat sau aprobat. Ca răspuns la relațiile adesea inegale dintre profesioniști și consumatori, Parlamentul European a negociat drepturile esențiale, și anume: un drept de retragere într-o perioadă de 14 zile, fie că achiziția a fost făcută online, prin e-mail, prin telefon sau prin intermediul agenților de vânzări de la ușă la ușă. Dacă comerciantul nu a anunțat cumpărătorul cu privire la dreptul de a se retrage, va fi posibilă returnarea produsului într-o perioadă de un an de la data achiziționării. Toate livrările trebuiesc făcute în termen de 30 de zile. Odată ce această perioadă a fost depășită, cumpărătorul se poate retrage fără nicio justificare. Acest vot are loc după negocieri dure între Parlament și statele membre și constituie un semnal puternic că aceleași drepturi trebuiesc exercitate în cadrul UE.
<SPEAKER ID="528" NAME="Crescenzio Rivellini" AFFILIATION="PPE">
în scris -(IT)Am votat în favoarea raportului Schwab, care consolidează drepturile consumatorilor și îi protejează mai ales atunci când sunt partea contractuală slabă, de exemplu atunci când fac achiziții în afara spațiilor comerciale. Directiva, care reprezintă sfârșitul unei lungi dezbateri între Parlament și Consiliu, asigură, printre altele, dublarea perioadei în care consumatorii se pot retrage de la șapte la paisprezece zile și o protecție sporită în cazul neconformității. Termenii obligatorii ai contractului sau cei neloiali pentru consumatori trebuie să fie extrem de clari.
<SPEAKER ID="529" NAME="Raül Romeva i Rueda" AFFILIATION="Verts/ALE">
în scris -Noile norme aprobate de către Parlamentul European vor întări drepturile consumatorilor din Europa. Foarte important este faptul că consumatorii vor avea dreptul să renunțe la o achiziție timp de 14 zile după ce aceasta a fost făcută. Noile norme vor oferi de asemenea o protecție mai mare în cazul achizițiilor efectuate online, normele fiind aceleași în întreaga Europă. Acest lucru va oferi mai multă liniște cumpărătorilor online. Verzii aplaudă protecția mai mare oferită consumatorilor care achiziționează conținuturi digitale. De acum încolo, consumatorii vor fi informați în mod corespunzător atunci când achiziționează conținuturi digitale online și vor avea dreptul să se retragă în anumite condiții. Noile norme vor aduce de asemenea îmbunătățiri pentru pasagerii care achiziționează bilete online. Practicile de taxare trebuie să fie transparente și nu va fi permisă suprataxarea consumatorilor care folosesc cărți de credit.
<SPEAKER ID="530" NAME="Licia Ronzulli" AFFILIATION="PPE">
în scris -(IT) Unul din doi europeni folosește internetul și numărul achizițiilor online s-a dublat în ultimii șase ani. Cu toate acestea, piața online tot nu este folosită la adevăratul potențial. Existența clauzelor de minimă armonizare a dus la fragmentarea cadrului de reglementare, împiedicând finalizarea pieței unice.
<P>
Raportul adoptat ajută la îmbunătățirea funcționării pieței interne, consolidând în același timp încrederea consumatorilor. Întreprinderile au avut prea des dificultăți în a funcționa nu numai pe piața lor națională, dar și pe piețele transnaționale. Fragmentarea excesivă a redus de asemenea opțiunile a milioane de cetățeni europeni și i-a determinat să fie mai puțin încrezători în achiziționarea de bunuri din străinătate.
<P>
Propunerea adoptată azi introduce obligația de a furniza informații clare și lizibile, încurajând astfel opțiunile perspicace și informate. Consumatorii vor putea recurge la o serie de remedii în cazul în care achiziționează un produs care nu este în conformitate cu contractul și vor fi îndreptățiți să pretindă daune în cazul în care situația nu este remediată. Prevederea pretinde de asemenea publicarea unei liste de termeni care sunt considerați dezavantajoși și care sunt, așadar, interziși în UE.
<SPEAKER ID="531" NAME="Oreste Rossi" AFFILIATION="EFD">
în scris -(IT) Drepturile consumatorilor reprezintă numai unul din multiplele exemple ale eșecului instituțiilor europene, în acest moment istoric, de a elabora acte de mare importanță juridică și politică. Nu dorim să pierdem toată munca realizată și rezultatele pozitive obținute, de exemplu contribuția amendamentului nostru privind dreptul la recurs, care vizează introducerea unei îmbunătățiri clare la nivelul activității micilor comercianți, fără a afecta negativ drepturile consumatorilor.
<P>
Această sesiune plenară are efectul de a anula puținele lucruri bune pe care raportorul și grupurile politice le-au introdus în ceea ce era o propunere nesatisfăcătoare de la bun început. Responsabilitatea pentru această situație nu aparține Parlamentului, ci Comisiei Europene. În privința anumitor aspecte, noi, euroscepticii din Liga Nordică suntem pregătiți să spunem "da” unui grad ridicat de armonizare, dar numai dacă acesta coincide cu bunul simț, interesul public, interesele întreprinderilor mici și mijlocii și cu prerogativele statelor membre. Protecția consumatorilor fiind o chestiune complexă, o abordare care să reflecte toate cele de mai sus a fost necesară de la început. Ne-am abținut de la vot.
<SPEAKER ID="532" NAME="Tokia Saïfi" AFFILIATION="PPE">
în scris -(FR) Piața internă rămâne unul dintre pilonii și motorul integrării europene. Am votat în favoarea acestui raport deoarece reprezintă nu numai o avansare pe calea integrării, dar aceste reglementări, odată ce vor fi puse în aplicare, vor oferi cetățenilor posibilitatea de a beneficia de același nivel ridicat de protecție, indiferent de modul în care este făcută achiziția. Astfel, achiziționările online vor deveni, în sfârșit, subiectul unor reglementări clare. Comerciantul trebuie să ofere cumpărătorului informații complete cu privire la cost și caracteristicile bunului și să îi ofere, de asemenea, un punct de contact. Achiziționările "tradiționale” se vor bucura de asemenea de un nivel mai ridicat de protecție: toți consumatorii europeni vor beneficia de o perioadă de retragere de 14 zile, care poate fi extinsă dacă aceștia nu au primit anumite informații esențiale. Consumatorii și comercianții vor fi mai bine informați și vor beneficia de protecție standard în întreaga UE. Ei vor putea, așadar, să beneficieze și mai mult de avantajele pieței interne.
<SPEAKER ID="533" NAME="Olga Sehnalová" AFFILIATION="S&amp;D">
în scris (CS) Am votat pentru adoptarea directivei privind drepturile consumatorilor întrucât cred că va consolida drepturile consumatorilor europeni. Grupul meu în particular a reușit să sprijine anumite puncte-cheie care păstrează nivelul ridicat de protecție a consumatorilor în țări în care protecția ar fi redusă prin introducerea normelor comune. A fost important pentru Grupul Alianței Progresiste a Socialiștilor și Democraților din Parlamentul European și pentru mine personal ca directiva să se aplice produselor digitale astfel cum se aplică, în parte, transportului pasagerilor. Un alt punct important este că directiva include o listă lungă de cerințe care au de a face cu informațiile care trebuie furnizate consumatorilor în stadiul pre-contractual în cazul contractelor încheiate în afara spațiilor comerciale și la distanță. Un alt element este acela că consumatorii trebuie informați cu privire la prețul întreg și caracteristicile produsului înainte de a-l comanda pe internet și aceștia trebuie să confirme că doresc să plătească acel preț. În plus, dreptul de a se retrage din contract va fi armonizat complet în toate statele membre, oferind o perioadă de paisprezece zile în care acest lucru este posibil. Noua directivă desființează derogarea pentru contractele încheiate în afara spațiilor comerciale sau la distanță, derogare de care au abuzat în Republica Cehă vânzătorii ambulanți sau organizatorii evenimentelor promoționale pentru oameni în vârstă care îi privau pe consumatori de drepturile lor, cum ar fi dreptul de a se retrage din contract.
<SPEAKER ID="534" NAME="Joanna Katarzyna Skrzydlewska" AFFILIATION="PPE">
în scris -(PL)În cadrului votului de astăzi, am susținut amendamentele la directiva privind drepturile consumatorului care facilitează achiziționările pe internet, deoarece este un foarte mare pas înainte spre ridicarea completă a barierelor, protejând în același timp drepturile consumatorilor. Dreptul garantat la informații precise privind posibilitatea de retragere din contract, prețul produsului, costurile livrării, costul total al achiziționării și detaliile comerciantului sunt menite să sporească securitatea unor astfel de tranzacții și va fi de asemenea un stimulent pentru vânzări.
<P>
Consumatorii se plâng adesea că dreptul lor de a beneficia de toate privilegiile pieței unice este incomplet și acest lucru se reflectă în lipsa de încredere în tranzacțiile online și în sentimentul de nesiguranță în ceea ce privește întinderea protecției de care ar trebui să se bucure consumatorii. În același timp, comercianții explică că neîncrederea în tranzacțiile transfrontaliere este cauzată de diferențele dintre legislațiile piețelor diferitelor state membre. Prin urmare, o soluție legală la nivelul Uniunii Europene este esențială. Experții estimează că până în 2015 o pătrime a comerțului se va fi mutat pe internet, astfel încât este foarte important ca încrederea în acest tip de tranzacții să crească. Felicit autorul acestui raport și pe celelalte persoane care s-au implicat în elaborarea acestei propuneri.
<SPEAKER ID="535" NAME="Laurence J.A.J. Stassen" AFFILIATION="NI">
în scris -(NL) Partidul pentru Libertate (PVV) votează în favoarea directivei privind drepturile consumatorilor întrucât aceasta va asigura o mai bună protecție pentru consumatorii olandezi care fac achiziții online. Consumatorii care fac achiziții în Țările de Jos se bucură de protecție bună, dar atunci când fac achiziții online, adeseori din magazine străine, acea protecție nu este garantată sau este neclară. Directiva privind drepturile consumatorilor va îmbunătăți protecția pentru achiziționările online, și are astfel o valoare sporită pentru consumatorii olandezi. Acest lucru va însemna că, în viitor, consumatorii olandezi se vor bucura de dreptul la o perioada de reflecție de 14 zile în toată Europa. Este în mod evident o îmbunătățire față de perioada de 7 zile din prezent. Partidul pentru Libertate crede de asemenea că este un lucru bun faptul că această directivă va pune capăt costurilor ascunse și costurilor adăugate la sfârșit. Prețul final pe care trebuie să îl plătească un consumator trebuie să fie afișat clar în avans. Astfel, această directivă va ajuta la protejarea consumatorilor olandezi și la îmbunătățirea pieței interne și Partidul pentru Libertate este pe deplin în favoarea acestor aspecte.
<SPEAKER ID="536" NAME="Marc Tarabella" AFFILIATION="S&amp;D">
în scris (FR)Această directivă care este adoptată azi de marea majoritate a Parlamentului European marchează un stadiu important în dobândirea unei mai bune protecții a consumatorilor în cadrul UE. Noile reglementări vor consolida considerabil drepturile consumatorilor, mai ales în privința informațiilor, a livrării și a retragerii din contract. Dreptul de retragere a fost extins la 14 zile pentru toți cetățenii europeni și aceasta reprezintă un pas decisiv înainte. Cu toate acestea, domeniul în care directiva deschide drumuri noi este reprezentat de drepturile consumatorilor în comerțul electronic: interzicerea căsuțelor pre-marcate și informațiile complete cu privire la diferitele costuri sunt într-adevăr instrumente pentru protecția consumatorilor.
<SPEAKER ID="536" NAME="Nuno Teixeira" AFFILIATION="PPE">
în scris -(PT)Directiva privind drepturile consumatorilor a ajuns acum la votul final, ca urmare a votului meu "pentru" la sesiunea parțială din martie 2011. Această nouă directivă, care conține fuziunea a patru directive deja existente, își propune să dea un nou stimulent finalizării pieței interne prin înlăturarea obstacolelor juridice care stau în calea comerțului transfrontalier. Fiind rezultatul unor lungi negocieri dintre varii instituții, acest nou cadru legal asigură condiții clare și comune pentru cetățeni și întreprinderi din cadrul UE. Tranzacțiile comerciale transfrontaliere și tranzacțiile online sunt acum armonizate, asigurând astfel securitate și transparență sporite pentru cetățenii și întreprinderile europene. Informațiile care trebuie oferite consumatorilor trebuie să fie clare, inteligibile și furnizate la timp. Specificitățile contractelor privind rezervările la hoteluri sau restaurante sunt de asemenea protejate, lucru care nu era valabil în propunerea inițială. Cred că această nouă directivă va crește tranzacțiile în Europa. Acest lucru va asigura protecția consumatorilor și buna funcționare a pieței unice , potrivit articolului 26 alineatul (2) din Tratatul privind funcționarea Uniunii Europene. "Piața internă va consta într-un spațiu fără frontiere interne în care libera circulație a bunurilor, persoanelor, a serviciilor și a capitalului este asigurată."
<SPEAKER ID="536" NAME="Rafał Trzaskowski" AFFILIATION="PPE">
în scris (PL)Achizițiile făcute online, care devin din ce în ce mai populare, au ocazia să devină mai simple și mai sigure datorită acestei directive. Aceasta este o veste bună pentru președintele Poloniei, deoarece e comerțul este una dintre prioritățile noastre și este un lucru pe care dorim să-l folosim pentru a crește competitivitatea economiei Uniunii Europene. După ce noua legislație intră în vigoare, comerciantul va fi obligat să ofere informații clare cu privire la țările în care sunt făcute livrările. În acest moment, multe magazine nu trimit bunuri tuturor statelor membre ale UE și adeseori tranzacțiile noastre sunt încheiate.
<SPEAKER ID="537" NAME="Viktor Uspaskich" AFFILIATION="ALDE">
în scris -(LT)Cred că noile norme conținute de acest raport oferă claritate și definesc criterii acceptabile atât pentru consumatori, cât și pentru întreprinderi în privința tranzacțiilor online. Sper că acestea vor îmbunătăți protecția consumatorilor și funcționarea pieței interne, stimulând în același timp comerțul transfrontalier din UE.
<P>
Aceste amendamente vin târziu - directivele originale anticipaseră revoluția digitală, dar azi consumatorii care fac achiziții online nu beneficiază de o protecție adecvată. Noile norme sunt vești bune pentru Lituania, care are una dintre cele mai mari rate ale introducerii internetului din Europa. Potrivit raporturilor din mass media lituaniană (Verslo savaitė), în Lituania numărul consumatorilor care fac achiziții online a crescut cu 73 % în ultimii doi ani. Lista achizițiilor este extrem de vastă, de la bilete (32 %) , haine, pantofi și accesorii (tot 32 %) la produse electrocasnice (23 %).
<P>
Cu toate acestea, îmbunătățirea drepturilor consumatorilor nu ar trebui restricționată la internet. Trebuie să reducem birocrația și să promovăm transparența în toate domeniile drepturilor consumatorilor. Ar trebui de asemenea să încercăm să ne asigurăm că oamenii vor fi mai bine informați cu privire la drepturile consumatorilor. Studii efectuate în UE arată că șapte din zece lituanieni doresc în continuare să știe mai multe despre drepturile lor atunci când achiziționează bilete de avion sau când se confruntă cu costuri suplimentare.
<SPEAKER ID="538" NAME="Derek Vaughan" AFFILIATION="S&amp;D">
în scris-Am susținut acest raport pentru a consolida protecția consumatorilor din Wales. Această nouă legislație va proteja acei consumatori care fac achiziții online - consumatorii vor avea la dispoziție o perioadă de două săptămâni în care se pot răzgândi în privința achizițiilor făcute online. Această nouă legislație ia în calcul "revoluția digitală” și va ajuta atât consumatorii, cât și comercianții. Comerțul transfrontalier va deveni mai ușor, ajutând în aceeași măsură consumatorii și comercianții. Directiva privind drepturile consumatorilor semnalează de asemenea și sfârșitul taxelor pentru credite mari sau pentru carduri de debit, pe care multă lume le plătește când face achiziții online - îmi face plăcere să spun că acest raport declară ilegale practicile de adăugare a taxelor pentru carduri de credit sau de debit care nu au nicio legătură cu costurile datorate în cazul unei achiziții online. Sper ca guvernul britanic să pună în aplicare aceste noi norme fără întârziere pentru a asigura protecția consumatorilor din Regatul Unit al Marii Britanii și Irlandei de Nord.
<SPEAKER ID="539" NAME="Iva Zanicchi" AFFILIATION="PPE">
în scris -(IT)Am votat în favoarea raportului dlui Schwab deoarece cred că este o bază solidă pentru negocierile cu Consiliul și Comisia pentru un acord privind nivelul de armonizare necesar pentru a obține drepturile consumatorilor care pot fi exercitate în fiecare stat membru.
<SPEAKER ID="541" NAME="Izaskun Bilbao Barandica" AFFILIATION="ALDE">
în scris -(ES) Am votat în favoarea amendamentului la Directiva 2000/25/CE. Acesta a stabilit o reducere graduală, pe etape, a emisiilor poluante. Aceasta este datorată perioadei de timp care se impune pentru dezvoltarea tehnologică necesară pentru aplicarea fazei a-III-a. Cea din urmă asigură o reducere mai drastică a emisiilor și, prin urmare, modificări importante ale motoarelor, care nu au fost posibile până acum. În plus, criza economică a afectat producția de tractoare. Prin urmare, trebuie să asigurăm perioada de timp necesară și să adoptăm măsuri care permit fabricanților să vândă tractoare, să caute resurse pentru investigații și care permit agricultorilor să înlocuiască tractoarele lor cu unele mai puțin poluante, care să fie întotdeauna în conformitate cu legislația europeană în domeniul mediului.
<SPEAKER ID="541" NAME="Diogo Feio" AFFILIATION="PPE">
în scris -(PT) Directiva în cauză are în vedere emisiile generate de tractoarele agricole și asigură o modificare cantitativă, fără a altera obiectivele de mediu stabilite în Directiva 2000/25/CE. Date fiind dificultățile curente din acest sector, o creștere a procentajului numărului de motoare aflate pe piață în cadrul mecanismului de flexibilitate ar putea aduce beneficii. Astfel cum menționează raportorul, propunerea aflată în discuție este menită să dea posibilitatea fabricanților Uniunii să vândă tractoare, să depășească perioada de criză economică prin care trecem în momentul de față, să găsească noi resurse pentru investigații și să respecte limitele legislației europene privind protecția mediului, înlocuind în același timp cele mai învechite tractoare cu tractoare noi care au motoare mai puțin poluante. Pentru a face ca protecția mediului să fie compatibilă cu protecția activităților industriale si agricole, sunt recomandate măsuri de tranziție precum prezentul mecanism de flexibilitate.
<SPEAKER ID="541" NAME="José Manuel Fernandes" AFFILIATION="PPE">
în scris -(PT) Raportul dlui Tatarella privește propunerea comună pentru o directivă a Parlamentului European și a Consiliului de modificare a Directivei 2000/25/CE în ceea ce privește prevederile privind tractoarele existente pe piață în cadrul mecanismului de flexibilitate privind gazele de eșapament. Protecția mediului este una dintre prioritățile Uniunii Europene. Această directivă stabilește nivelul maxim de gaze de eșapament pe care le poate emite un tractor cu motor diesel, luând în considerare puterea acestuia și stabilește un program de reducere treptată a acestor emisii. Cu toate acestea, directiva nu asigură o reducere atât de drastică precum cea care a fost preconizată, din cauza aplicării întârziate a noilor soluții tehnologice și a scăderii cifrei de afaceri cu mai mult de 20 % în 2009 și 2010. Am votat pentru recomandările raportorului deoarece sunt de acord nu numai cu privire la faptul că această directivă va ajuta vânzătorii de tractoare să respecte legislația europeană depășind în același timp actuala criză economică, dar și că le va oferi agricultorilor ocazia să înlocuiască tractoarele vechi cu mașini agricole noi cu motoare care sunt mai eficiente și care poluează mai puțin.
<SPEAKER ID="542" NAME="Monika Flašíková Beňová" AFFILIATION="S&amp;D">
în scris -(SK) Directiva în cauză se aplică în cazul emisiilor generate de tractoarele agricole și scopul acesteia este modificarea cantitativă a Directivei 2000/25/CE. Directiva este urgentă deoarece are un impact asupra perioadei care a început la data de 1 ianuarie 2011 și este semnificativă în vederea rezultatelor pozitive pe care este așteptată să le aducă sectorului aflat în discuție. Se stabilește un nivel maxim de emisii pentru fiecare tip de tractor în funcție de performanța motorului și este stipulată o reducere graduală în faze multiple. Limitele stabilite pentru etapa care tocmai începe sunt mult mai stricte decât cele pentru etapa anterioară. Pentru o tranziție mai ușoară de la o etapă la alta, directiva introduce un mecanism de flexibilitate, permițând fabricanților de tractoare să scoată pe piață un număr limitat de tractoare cu motoare calibrate în funcție de limitele de emisie permise în etapa anterioară. Directiva propusă de Comisie ar trebui salutată. Aceasta ia în considerare obiectivele de mediu aprobate de UE acum ceva timp. Dacă amendamentul propus nu ar fi aprobat, ne-am confrunta cu situația opusă, întrucât mulți agricultori ar putea hotărî să păstreze tractoarele vechi și poluante, cauzând astfel deteriorarea mediului în Europa. Cred, prin urmare, că este de dorit să sprijinim această modificare a directivei, deoarece aprobarea acestuia ar realiza scopul protecției mediului, promovând în același timp perspectivele ramurii industriei aflate în discuție.
<SPEAKER ID="543" NAME="Lorenzo Fontana" AFFILIATION="EFD">
în scris -(IT) Sunt în favoarea atât a propunerii Comisiei cât și a raportului Tatarella deoarece este absolut vital să sprijinim un sector aflat în mare dificultate. Directivele privesc emisiile generate de tractoarele agricole și de motoarele echipamentelor mobile non-rutiere. Dată fiind scăderea cu 25 % a cifrei de afaceri în comparație cu perioada de dinainte de criză, acest sector, un sector important și bine dezvoltat în regiunile noastre, are nevoie de sprijinul nostru, iar nu de mai multe constrângeri.
<SPEAKER ID="544" NAME="Elisabetta Gardini" AFFILIATION="PPE">
în scris -(IT) Votul de azi le va da posibilitatea fabricanților europeni de tractoare agricole să abordeze cele mai stricte limite pentru emisii impuse prin intrarea în vigoare a stadiului III B al Directivei 2000/25/CE.
<P>
Trebuie să ne amintim că, de fapt, pentru a putea respecta noile limite, motoarele vor suferi modificări majore, care vor determina schimbări fundamentale în designul vehiculelor. În multe cazuri , soluțiile pentru adaptarea tractoarelor la noile motoare nu sunt încă disponibile sau definitive.
<P>
În afară de timpul necesar pentru dezvoltarea tehnologică, trebuie luate în calcul sunt și efectele crizei economice care a lovit din plin sectorul industrial, determinând o scădere a cifrei de afaceri cu 20-25 % în comparație cu anul 2008.
<P>
Din acest punct de vedere, consolidarea mecanismului de flexibilitate va determina o tranziție lină între diferitele etape de stabilire a limitelor pentru emisii, oferind astfel întreprinderilor posibilitatea de a dispersa investiția necesară pe o perioadă mai lungă de timp, inclusiv în domeniile dezvoltării și cercetării.
<P>
În fine, aș dori să subliniez faptul că, deși modificarea acestei directive va avea un impact semnificativ asupra mediului, ea va genera și beneficii economice majore, ajutându-i pe fabricanți să depășească această perioadă de criză, respectând în același timp limitele stabilite de UE în vederea protecției mediului.
<SPEAKER ID="544" NAME="Juozas Imbrasas" AFFILIATION="EFD">
în scris -(LT) Am salutat acest document, deoarece această directivă vizează emisiile generate de tractoarele agricole și aduce doar o modificare cantitativă Directivei 2000/25/CE, fără a altera obiectivele de protecție a mediului, metodologia sau perioada de validitate. Este o directivă urgentă, deoarece afectează o perioadă care a început deja la 1 ianuarie 2011, și este foarte importantă datorită impactului pozitiv pe care se preconizează că îl va avea asupra industriei vizate. Directiva 2000/25/CE privind emisiile poluante generate de tractoarele agricole stabilește nivelurile maxime de monoxid de carbon (CO), hidrocarburi (HC), oxizi de azot (NO) xși pulberi în suspensie care pot fi emise prin gazele de eșapament generate de motoarele diesel ale tractoarelor. Pentru fiecare tip de tractor, directiva stabilește nivelul maxim de emisie în funcție de puterea motorului și asigură reducerea graduală, pe etape, a emisiilor. Este important să menținem o dezvoltare economică adecvată a industriei aflate în discuție contribuind în același timp la protecția mediului.
<SPEAKER ID="545" NAME="Cătălin Sorin Ivan" AFFILIATION="S&amp;D">
în scris. - Am votat pentru compromisul la care raportorul a ajuns în negocierile cu Consiliul din considerente legate de interesele României. Chiar dacă grupul politic din care fac parte a avut o poziție diferită, cea adoptată în Comisia pentru mediu a PE, susținând o creștere de la 20% la doar 35% a producției de tractoare care pot fi plasate pe piață, chiar dacă nu îndeplinesc standardele actuale de mediu, decizia a fost să urmăm interesele României. În condițiile de față, România este avantajată în mod clar de o limită mai ridicată a acestei producții, date fiind criza economică, criza sectorului agricol național și decalajul tehnologic.
<SPEAKER ID="545" NAME="Claudio Morganti" AFFILIATION="EFD">
în scris (IT) Doresc să îmi exprim sprijinul pentru acest raport privind tractoarele existente pe piață în cadrul mecanismului de flexibilitate deoarece introduce măsuri adecvate care iau în considerare numeroase aspecte. Pe de o parte, se ține seama de faptul că criza a perturbat întreaga economie și scena producției și, prin urmare, și industria tractoarelor. Acest mecanism de flexibilitate asigură refacerea imediată a acestei industrii și va avea de asemenea un impact pozitiv asupra agriculturii per ansamblu. Pe de altă parte, nu este vorba despre o abandonare a problemei poluării, care este importantă în continuare, ci de folosirea unui criteriu care să asigure punerea în aplicare a bunului simț. Aceasta este Europa pe care o apreciem, o Europă capabilă sa răspundă nevoilor specifice și să adapteze, atunci când este nevoie, măsurile deja luate atunci când acestea nu mai sunt suficiente datorită schimbărilor circumstanțelor.
<SPEAKER ID="545" NAME="Rolandas Paksas" AFFILIATION="EFD">
în scris -(LT)Salut această rezoluție. Pentru a îndeplini obiective ale mediului legate de emisii, cred că nivelul maxim de emisie al tractoarelor ar trebui să fie stabilit în funcție de puterea motorului. Acest lucru ar asigura aplicarea efectivă a reducerii graduale, pe etape, a emisiilor. Salut faptul că directiva include un mecanism de flexibilitate care va facilita tranziția de la o etapă la alta. Aplicarea acestui mecanism va lua în considerare perioada de timp necesară dezvoltării tehnologice și consecințele negative ale crizei economice. Prin urmare, vor fi luate în considerare atât interesele fabricanților, cât și ale agricultorilor. Fabricanții nu vor trebui să înfrunte o altă povară și vor avea destul timp pentru a-și schimba cele mai vechi tractoare cu unele noi, ale căror motoare vor fi mai puțin poluante. În consecință, cred că este adecvat să majorăm scutirile la vânzările anuale de tractoare de la 20 % la 50 %. O astfel de reglementare va crea un mediu favorabil pentru dezvoltarea economică a industriei, menținând în același timp nemodificat programul de protecție a mediului.
<SPEAKER ID="545" NAME="Maria do Céu Patrão Neves" AFFILIATION="PPE">
în scris-(PT). Acest raport se referă la o propunere de directivă a Parlamentului European și a Consiliului de modificare a Directivei 2000/25/CE cu privire la prevederile privind tractoarele existente pe piață în cadrul mecanismului de flexibilitate. Directiva aflată în discuție are în vedere emisiile generate de tractoarele agricole și aduce doar o modificare cantitativă Directivei 2000/25/CE, fără a altera obiectivele de protecție a mediului, metodologia sau perioada de validitate. Directiva este urgentă, deoarece are un impact asupra perioadei care a început la 1 ianuarie 2011, și este semnificativă în vederea rezultatelor pozitive pe care se așteaptă să le aducă sectorului în cauză. Toți acești factori bazați pe acest raport mi-au influențat votul în favoarea raportului.
<SPEAKER ID="546" NAME="Aldo Patriciello" AFFILIATION="PPE">
în scris -(IT)Propunerea de a amenda Directiva 2000/25/CE privind emisiile tractoarelor agricole se referă numai la partea cantitativă a lucrurilor. Propunerea de modificare nu abordează și nu modifică obiectivele protecției mediului și nu are niciun impact asupra metodologiei sau perioadei de validitate. Această directivă abordează problema gazelor de eșapament generate de motoarele diesel instalate în tractoare. Aceasta stabilește nivelul maxim de emisie în funcție de puterea motorului și asigură reducerea graduală, pe etape, a emisiilor. La 31 decembrie 2010, etapa A a luat sfârșit, iar la 1 ianuarie 2011 a început etapa B. Limitele stabilite pentru etapa care tocmai a început sunt mult mai stricte decât cele pentru etapele anterioare. Tocmai pentru a facilita tranziția de la o etapă la alta, directiva introduce un "mecanism de flexibilitate”, permițând fabricanților de tractoare să scoată pe piață un număr limitat de tractoare cu motoare calibrate în funcție de limitele de emisie permise în faza anterioară. Amendamentul majorează procentajul acestor tractoare de la 20 % la 50 %. Din aceste motive și pentru că perioada necesară dezvoltării tehnologice și criza financiară globală au împiedicat ajustarea acestor factori, am votat în favoarea raportului.
<SPEAKER ID="547" NAME="Rovana Plumb" AFFILIATION="S&amp;D">
în scris - Directiva propusă de comisie este cu siguranță binevenită. Aceasta respectă obiectivele protecției mediului adoptate de UE cu ceva timp în urmă. Datorită crizei economice, Comisia ar fi putut să facă propuneri mai radicale, cum ar fi un moratoriu referitor la directivă, o schimbare a coordonării în timp a etapelor sau un procent și mai mare al flexibilității. Cu toate acestea, Comisia a optat pentru introducerea unei măsuri care este simplă, eficientă și de actualitate și care va face posibile: (a) vânzarea tractoarelor de către fabricanții din UE, depășirea crizei economice, găsirea de noi resurse pentru cercetare și respectarea limitelor stabilite de legea UE cu privire la obiectivele protecției mediului. (b) posibilitatea agricultorilor de a înlocui tractoarele vechi cu unele noi ale căror motoare vor fi mai puțin poluante. Sprijin acest compromis dat fiind că mecanismul de flexibilitate poate fi mărit în mod provizoriu și exclusiv în etapa IIIB sau până la trei ani dacă nu există nicio etapă ulterioară; pentru această perioadă nivelul de flexibilitate poate fi de maxim 37,50 %.
<SPEAKER ID="548" NAME="Raül Romeva i Rueda" AFFILIATION="Verts/ALE">
în scris -Am votat împotrivă. Cu toate că acordul este puțin mai bun decât propunerea originală a Comisiei, compromisul slăbește în continuare legislația existentă. Verzii au votat împotriva raportului comitetului, nu au sprijinit negocierile care au avut loc cu ocazia primei lecturi și, în consecință, nu au cosemnat acordul pentru a ajunge în plen. Folosirea crizei economice drept scuză pentru a slăbi valorile de limită existente (după ce au intrat deja în vigoare) creează un precedent nefericit pentru legislația UE pentru mediu, recompensând nesupunerea și pedepsind acele companii care au făcut la timp investițiile necesare pentru a se conforma legislației. În timp ce impactul acestei propuneri asupra calității aerului Uniunii Europene este mic, este vorba despre o chestiune de principiu.
<SPEAKER ID="549" NAME="Licia Ronzulli" LANGUAGE="IT">
Consider că propunerea Comisiei privind dispozițiile pentru tractoarele introduse pe piață în cadrul mecanismului de flexibilitate conține măsuri utile, simple și eficiente. Permițând vânzarea unui procent mai mare de tractoare calibrate conform limitelor vechi de emisie nu foarte stricte, acest lucru va servi, de fapt, la protejarea intereselor economice ale acestui sector strategic de fabricație, fără a modifica obiectivele de protecție a mediului care au fost deja stabilite. Dacă această cerere nu ar fi fost aprobată, în realitate situația ar fi mult mai gravă. În prezent, am reușit, într-adevăr, să eliminăm riscul ca agricultorii să fie puși într-o situație în care, din cauza climatului economic dificil, să trebuiască să folosească mai mult timp decât este necesar tot tractoarele vechi, mult mai poluante.
<SPEAKER ID="550" NAME="Oreste Rossi" LANGUAGE="IT">
Aceste două propuneri de modificare a directivelor sunt esențiale pentru supraviețuirea întreprinderilor producătoare europene. Comisia a propus să scoată 50 % din tractoarele fabricate în UE în ultimii cinci ani, din cauza decalajului de dezvoltare tehnologică, ceea ce face imposibilă - cu excepția cazului în care se cheltuie o sumă enormă de bani - efectuarea de modificări mecanice necesare pentru a se trece la etapa următoare, și din cauza crizei economice care afectează piața tractoarelor ce a cunoscut o scădere anuală de 20 % din cifra sa de afaceri începând din 2008.
<P>
Ne-ar fi plăcut ca propunerile Comisiei să fi fost acceptate pentru ambele directive, deoarece impactul asupra emisiilor ar fi cu adevărat neglijabil. Este regretabil faptul că poziția negativă a grupurilor de stânga și a dnei Pietikäinen este cauzată doar de chestiuni de principiu și ignoră complet riscul cu care s-ar confrunta dacă aceste scutiri ar fi respinse: prin urmare, fabricile noastre s-ar închide și locurile de muncă s-ar pierde.
<P>
Compromisul final la care s-a ajuns în urma dialogurilor tripartite a dus la un acord în primă lectură pentru o scutire de 40 % pentru tractoare și una de 37,5 % pentru echipamente mobile nerutiere. Deși s-ar putea să nu fim mulțumiți, vom vota în favoarea directivelor date fiind termenele extrem de scurte: depășirea acestora ar face directivele redundante.
<SPEAKER ID="551" NAME="Luís Paulo Alves" LANGUAGE="PT">
Votez pentru această propunere, cu modificările Grupului Alianței Progresiste a Socialiștilor și Democraților din Parlamentul European. Propunerea Comisiei stabilește cerințe specifice pentru a garanta că statele membre vor institui un cadru național de reglementare și organizațional și vor elabora programe naționale adecvate pentru gestionarea combustibilului uzat și a deșeurilor radioactive, de la generare până la depozitare.
<P>
Este esențial să se impună o interdicție privind deșeurile exportate. De asemenea, este esențial ca autoritatea de reglementare competentă să poată să stopeze anumite activități în cazul în care evaluarea arată că acestea ar fi nesigure. Deșeurile nucleare nereciclabile nu trebuie să fie exportate către țări terțe. Avem nevoie de o strategie responsabilă și de mijloace adecvate de eliminare a tuturor deșeurilor nucleare produse în scopuri energetice, pentru cercetare sau pentru utilizări medicale.
<SPEAKER ID="551" NAME="Jean-Luc Bennahmias" LANGUAGE="FR">
Viitorul aprovizionării cu energie a planetei nu se bazează pe energia nucleară. Viitorul se află într-o combinație surse de energie. Cu toate acestea, încă va trebui să gestionăm această tehnologie timp de cel puțin câteva decenii (să gestionăm dezafectarea centralelor electrice și, de asemenea, deșeurile radioactive și combustibilul uzat). Trebuie să înțelegem că aceste deșeuri au o viață care durează decenii întregi. Astăzi este vital să se creeze un cadru pentru statele membre și să se consolideze supravegherea modalităților în care statele membre aleg să stocheze deșeurile. Prin urmare, am votat în favoarea directivei privind gestionarea acestor deșeuri. Chiar dacă textul ar putea fi îmbunătățit în continuare și există un punct important care după părerea mea rămâne nerezolvat, și anume definiția deșeurilor radioactive, cred că ar trebui să depunem în continuare eforturi în acest domeniu și este inutil să negăm nevoia de a trata deșeurile. De asemenea, am votat pentru, deoarece a fost respinsă posibilitatea de a exporta către țări terțe. Acesta a fost ,într-adevăr, un aspect fundamental. Ar fi cu totul inacceptabil dacă am permite exportul celor mai periculoase deșeuri ale noastre în țările din afara UE, deoarece nu putem fi siguri de nivelul de siguranță a tratării și stocării deșeurilor pe termen lung.
<SPEAKER ID="551" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport, deoarece gestionarea și depozitarea responsabilă a deșeurilor care sunt dăunătoare pentru mediu și om este fără îndoială importantă. Mai ales acum, în urma accidentului produs la centrala nucleară de la Fukushima, ne gândim cum să garantăm că centralele nucleare sunt cât se poate de sigure și chiar discutăm dacă trebuie să refuzăm complet acest tip de producție de energie electrică în Europa. Prin acest raport, Parlamentul European a aprobat în principiu propunerea Comisiei pentru o directivă care stabilește un cadru juridic al UE pentru combustibilul uzat și deșeurile radioactive. Cadrul juridic propus de Comisie are drept obiectiv să oblige statele membre să elaboreze programe naționale pentru combustibilul uzat și deșeurile radioactive. Raportul Parlamentului European propune următoarele îmbunătățiri la textul viitoarei directive: consolidarea așa-numitului principiu al reversibilității , potrivit căruia s-ar crea chiar acces la deșeurile îngropate prin depozitarea geologică la mare adâncime, în cazul în care s-ar descoperi un mijloc de prelucrare a deșeurilor la un moment dat în viitor, de exemplu. De asemenea, raportul propune prevederea de obligații financiare mai stricte pentru statele membre, solicitându-le să acorde fonduri pentru posibila gestionare a deșeurilor, precum și pentru finanțarea de rezerve și stipulează în plus un cadru pentru controlul proiectelor regionale de gestionare a deșeurilor.
<SPEAKER ID="552" NAME="Vito Bonsignore" LANGUAGE="IT">
Am votat în favoarea raportului privind gestionarea deșeurilor radioactive. Parlamentul a făcut mult timp apel la standarde armonizate, iar acest raport contribuie la un corpus legislativ coerent, care vizează asigurarea gestionării în condiții de siguranță. Concomitent cu respectarea principiului reversibilității, ar trebui să fie avute în vedere concepte și soluții tehnice pentru eliminarea finală în scopul de a permite accesul potențial și recuperarea deșeurilor din motive tehnice sau dacă progresul în cercetare permite apariția unor noi soluții tehnologice, cum ar fi transmutarea. Sunt de acord cu obiectivul propunerii de a asigura economisirea unor resurse financiare suficiente pentru îndeplinirea cerințelor de dezafectare a centralelor nucleare și gestionarea transparentă a deșeurilor. Statele membre sunt în continuare responsabile pentru gestionarea în condiții de siguranță a combustibilului uzat și a deșeurilor, dar ele își pot îndeplini această obligație, lucrând în același timp asupra unor inițiative comune pentru a partaja gestionarea deșeurilor radioactive în condiții riguroase și definite în mod corespunzător.
<SPEAKER ID="552" NAME="Rachida Dati" LANGUAGE="FR">
Propunerea de directivă pentru care a fost consultat Parlamentul European este un alt exemplu al modului practic în care Europa este în măsură să acționeze pentru a proteja cetățenii europeni. Organizarea standardelor armonizate în gestionarea combustibilului uzat și a deșeurilor radioactive răspunde la o cerere și la o necesitatea de a consolida siguranța în acest domeniu. Am fost deosebit de încântată să asist la adoptarea unei propuneri care, dincolo de principiile fundamentale de securitate stabilite de Agenția Internațională pentru Energie Atomică (AIEA), ar impune cele mai înalte standarde de siguranță care reflectă practici moderne la nivel operațional și de reglementare și cea mai bună tehnologie disponibilă (best available technology - BAT).
<SPEAKER ID="552" NAME="Anne Delvaux" LANGUAGE="FR">
Salut votul privind acest raport. Consolidarea securității nucleare și a normelor de securitate a fost esențială din mai multe motive. Desigur, un motiv este gravul accident nuclear din Japonia. Cu toate acestea, îl salut de asemenea, deoarece în momentul de față ceea ce numim deșeuri radioactive "de înaltă activitate și cu durată lungă de viață” sunt încă depozitate de o manieră provizorie. Combustibilul uzat este în general stocat în siguranță în apropiere de reactoare, dar trebuie recunoscut faptul că, pentru depozitarea permanentă, nivelurile de securitate ar trebui să fie mult mai ridicate. Prin urmare, este obligația noastră să solicităm o siguranță maximă. De aceea am votat și eu pentru modificarea prin care se interzice amplasarea structurilor de gestionare a deșeurilor nucleare în zone seismice sau de coastă, acolo unde există riscuri semnificative de creștere a nivelului mării și de tsunami. În plus, cred în principiul că poluatorul plătește și am votat și în favoarea amendamentului care face apel la o evaluare a costurilor, la monitorizare, la raportarea regulată în fața Comisiei Europeană, precum și la participarea guvernelor naționale.
<SPEAKER ID="552" NAME="Proinsias De Rossa" AFFILIATION="S&amp;D">
în scris. - Am sprijinit acest raport referitor la propunerea de directivă privind gestionarea combustibilului uzat și a deșeurilor radioactive. Actuala directivă se referă doar la structurile de depozitare a combustibilului uzat legate în mod direct de instalațiile nucleare, iar propunerea de față urmărește asigurarea siguranței pe termen lung a gestionării deșeurilor radioactive existente și viitoare. Este esențial să lucrăm împreună pentru a garanta cele mai înalte standarde de siguranță posibile. Într-adevăr, multe generații care vor veni vor fi supuse riscului. Prezentul raport invită statele membre să accepte standarde minime comune, să investească în noile tehnologii și, mai important, să interzică exportul de deșeuri nucleare către țări terțe.
<SPEAKER ID="552" NAME="Marielle De Sarnez" LANGUAGE="FR">
Evenimentele tragice de la Fukushima nu au făcut decât să întărească voința Parlamentului de a avea o directivă clară și puternică privind exportul și prelucrarea deșeurilor nucleare. Exportul de deșeuri nucleare în țări din afara UE trebuie să fie interzis, ​​iar exporturile în cadrul UE trebuie să fie permise numai prin intermediul unor acorduri bilaterale. De asemenea, trebuie să avem norme mai stricte pentru a proteja lucrătorii, o mai bună monitorizare și consolidare a competențelor de anchetare ale autorităților competente pentru a fi în măsură să efectuăm evaluări periodice, inspecții și anchete privind securitatea nucleară. În același timp, trebuie să fie intensificată cercetarea în domeniul alternativelor pentru depozitarea deșeurilor la adâncime. Problema nucleară nu mai poate fi tratată fără consultarea opiniei publice, care manifestă o poziție tot mai nefavorabilă. Trebuie să avem o politică comună privind energia regenerabilă și să dezvoltăm alte surse de energie, fără a reveni la combustibilii fosili, încercând în același timp să avem propriile resurse.
<SPEAKER ID="552" NAME="Edite Estrela" LANGUAGE="PT">
Am votat în favoarea raportului privind gestionarea combustibilului uzat și a deșeurilor radioactive, deoarece cred că este nevoie de o strategie responsabilă și de mijloace adecvate pentru a face față situației tuturor deșeurilor nucleare care provin fie din producția de energie, din cercetarea științifică sau din medicamente. De asemenea, trebuie luat în considerare faptul că deșeurile nucleare nereciclabile nu trebuie să fie exportate în țări terțe.
<SPEAKER ID="552" NAME="Diogo Feio" LANGUAGE="PT">
Directiva propusă stabilește un cadru juridic european pentru gestionarea combustibilului uzat și a deșeurilor radioactive. Aceasta prevede cerințe specifice, astfel încât să se asigure că statele membre dispun de mijloacele de reglementare și organizatorice necesare care să le permită să abordeze problema cum se cuvine. Deoarece prezenta propunere se întemeiază pe Tratatul de instituire a Comunității Europene a energiei atomice (Euratom), Parlamentul European este doar consultat. Acesta este un subiect extrem de delicat privind mediul, care necesită o atenție maximă din partea factorilor de decizie politică, precum și o monitorizare sigură și atentă a gestionării acestor deșeuri. Evenimentele teribile de la Fukushima au făcut ca problema să devină o urgență și o dramă pe care noi ar trebui poate să o depășim, atunci când dezbatem probleme legate de resurse energetice. Climatul emoțional care s-a dezvoltat - lucru ușor înțeles - nu pare să ofere cea mai bună direcție în probleme de această magnitudine. În mod evident, acest lucru nu înseamnă că nu ar trebui să urmăm o politică de control și monitorizare strictă a tuturor lucrurilor care au legătură cu energia nucleară.
<SPEAKER ID="552" NAME="José Manuel Fernandes" LANGUAGE="PT">
Problema gestionării combustibilului uzat și a deșeurilor radioactive este abordată în raportul dnei Jordan Cizeli pe care tocmai l-am votat. În urma dezastrului de la Fukushima, aspectele legate de securitate au făcut din această problemă una neașteptat de acută. De fapt, Parlamentul European a făcut apel la adoptarea unei noi directive în acest domeniu de ceva timp deja. O atenție mai mare trebuie acordată deșeurilor radioactive din cauza siguranței, nu doar a lucrătorilor care le manipulează, ci și a publicului larg. În plus, nu putem uita consecințele asupra mediului ale acestui tip de deșeuri care afectează biodiversitatea. Prin urmare, am votat pentru această propunere care vizează punerea în aplicare a principiului "poluatorul plătește” - la respectarea acestuia s-a ajuns treptat - și introduce măsuri de restricționare a exportului acestor mărfuri către țări terțe. Într-adevăr, este esențial să devenim mai conștienți de faptul că nu putem lăsa aceste probleme generațiilor viitoare. Salut introducerea unui mecanism financiar care ar ajuta la gestionarea acestor deșeuri pentru a nu mai fi atât de periculoase, precum și adoptarea reglementărilor care sunt mai exigente și previn încălcarea prezentei directive.
<SPEAKER ID="553" NAME="Monika Flašíková Beňová" AFFILIATION="S&amp;D">
în scris. - (SK) În noiembrie anul trecut, Comisia a lansat o propunere de directivă pentru a stabili cadrul juridic al UE pentru gestionarea combustibilului uzat și a deșeurilor radioactive. Propunerea stabilește cerințe concrete, care ar trebui să asigure manipularea în condiții de siguranță și gestionarea combustibilului uzat și a deșeurilor radioactive, de la crearea până la depozitarea lor. În procesul de planificare și de soluționare tehnică pentru depozitarea finală - în principal stocarea geologică la adâncime a combustibilului uzat și a deșeurilor puternic radioactive - principiul reversibilității ar trebui luat în considerare de urgență. Scopul este de a permite accesul la deșeuri și recuperarea inversă a acestora, fie din motive tehnice, fie prin crearea unei soluții tehnologice noi, pe termen lung, prin progrese în cercetare. Cu toate acestea, depozitarea deșeurilor în magazii trebuie, în orice caz, să se efectueze în conformitate cu standardele de siguranță, cu cerințele și cu metodologia acceptate pe plan internațional. În analiza finală, statelor membre le revine obligația gestionării în condiții de siguranță a oricărui combustibil uzat și a deșeurilor radioactive produse, inclusiv a depozitării lor în condiții de siguranță. Deși este vital ca fiecare stat membru să își elaboreze propriul program național pentru combustibilul uzat și deșeurile radioactive, poate fi o alternativă interesantă să se caute o soluție comună la această problemă. Totuși, sunt de părere că un astfel de concept nu poate în niciun caz să fie un substitut, încurajând statele membre să își evite obligațiile naționale referitoare la gestionarea deșeurilor radioactive.
<SPEAKER ID="554" NAME="Lorenzo Fontana" LANGUAGE="IT">
Propunerea de directivă este concepută pentru a se asigura că statele membre instituie un cadru național de reglementare și organizațional și elaborează programe naționale adecvate pentru combustibilul uzat și deșeurile radioactive, indiferent de perspectivele aplicațiilor energetice nucleare și neenergetice.
<SPEAKER ID="555" NAME="Elisabetta Gardini" LANGUAGE="IT">
În Uniunea Europeană se produc în fiecare an mii de metri cubi de deșeuri radioactive. Din acest total, 80 % reprezintă deșeuri radioactive cu durată scurtă de viață, 5 % deșeuri radioactive cu durată lungă de viață și mai puțin de 10 % constituie deșeuri de înaltă activitate. Înarmați cu aceste informații, cred că este important să instituim un cadru legislativ european de reglementare, cu ajutorul unor programe naționale, a combustibilului uzat și a producției de deșeuri radioactive și a sectorului de depozitare.
<P>
Eliminarea durabilă a anumitor substanțe este un obiectiv care necesită o monitorizare în curs de desfășurare și apariția treptată a soluțiilor tehnologice pe termen lung. De aceea sunt de acord cu raportorul privind necesitatea de a ne concentra pe reversibilitate, în speranța că cercetarea va duce în curând la transmutarea definitivă a combustibilului uzat și a deșeurilor radioactive, astfel încât să poată fi folosite în alte scopuri. De fapt, cercetarea și dezvoltarea tehnologică reprezintă baza acestui sector: acestea vor permite utilizarea în condiții de siguranță a energiei nucleare, care este capabilă să răspundă necesităților energetice ale sectorului produselor alimentare, ale sectorului medical, industrial, agricol, ale sectorului cercetării și al educației.
<P>
În sfârșit, sper că adoptarea acestui raport va fi un pas important spre realizarea obiectivului unui plan energetic european.
<SPEAKER ID="556" NAME="Lidia Joanna Geringer de Oedenberg" LANGUAGE="PL">
În calitate de raportoare permanentă în domeniului privind temeiul juridic al legislației în cadrul Comisiei pentru afaceri juridice a Parlamentului European, aș dori să atrag atenția în special asupra unui aspect al raportului - problema temeiului său juridic. În contextul controverselor ce apar în prezent în legătură cu energia nucleară și cu faptul că sistemul instituțional al UE s-a schimbat de la intrarea în vigoare a Tratatului de la Lisabona, cred că Parlamentul European ar trebui să fie inclus în procesul decizional în domeniul energiei nucleare. Prin urmare, acesta este motivul pentru care am recomandat articolul 192 din Tratatul privind funcționarea Uniunii Europene și articolele 31 și 32 din Tratatul Euratom ca temei juridic adecvat pentru această directivă. Din păcate, din cauza schimbărilor survenite în calendarul activităților Comisiei pentru afaceri juridice, părerea mea nu a fost luată în considerare de comisia competentă pentru directivă - Comisia pentru industrie, cercetare și energie - care a votat cu o majoritate foarte mică acceptarea Tratatului Euratom ca unică bază juridică. Cred ca acest lucru a fost în detrimentul transparenței procesului decizional în domeniul energiei nucleare - o chestiune atât de importantă pentru cetățenii UE.
<SPEAKER ID="557" NAME="Estelle Grelier" LANGUAGE="FR">
Am votat în favoarea acestui raport privind gestionarea combustibilului uzat și a deșeurilor radioactive pentru a transmite un mesaj clar statelor membre: poluatorii trebuie să fie responsabili pentru deșeurile lor. Într-adevăr, fie că este vorba despre deșeuri rezultate din activitățile legate de producția de energie electrică sau din activități în alte domenii cum ar fi medicina, cercetarea și industria, exportul de deșeuri radioactive în țările terțe este o practică iresponsabilă care a fost condamnată de Parlament prin adoptarea acestui raport. În ciuda succesului acestui vot, având în vedere implicațiile transfrontaliere pentru siguranța și sănătatea cetățenilor europeni, regret rolul minor acordat Parlamentului în domeniul nuclear, întrucât acesta are doar un rol consultativ în această chestiune. Datorită unui amendament propus de Grupul Alianței Progresiste a Socialiștilor și Democraților din Parlamentul European, acest raport subliniază necesitatea de a găsi un nou temei juridic pentru legislația în domeniul nuclear pentru ca interesele cetățenilor europeni să fie mai bine reprezentate în aspecte care sunt de interes direct pentru aceștia.
<SPEAKER ID="557" NAME="Roberto Gualtieri" LANGUAGE="IT">
Cutremurul tragic din Japonia încurajează Europa să analizeze mai profund consecințele utilizării tehnologiei nucleare și impactul acesteia asupra siguranței cetățenilor europeni. În adoptarea raportului referitor la propunerea de directivă privind gestionarea combustibilului uzat și a deșeurilor radioactive, Parlamentul arată că este deosebit de sensibil la această chestiune și manifestă o dorință clară de a găsi soluții comune, definitive pentru depozitarea deșeurilor nucleare în Europa.
<P>
Făcând apel la standarde minime comune pentru toate statele membre, încurajăm guvernele lor să investească în noi tehnologii cu scopul de a obține rezultate rapide, concrete în ceea ce privește eliminarea acestor deșeuri extrem de periculoase.
<P>
Prin urmare, salut cele două amendamente depuse de Grupul Alianței Progresiste a Socialiștilor și Democraților din Parlamentul European, care fac apel la Parlamentul European și la Consiliu să codecidă asupra chestiunilor referitoare la utilizarea energiei nucleare și sprijină interzicerea fundamentală a exporturilor de deșeuri către țări terțe, o interdicție care demonstrează hotărârea Parlamentului de a-și asuma responsabilitățile. Prin urmare, votul Parlamentului reprezintă un pas înainte spre abandonarea treptată a energiei nucleare, în favoarea unor soluții de energie durabilă care sunt sigure pentru populație.
<SPEAKER ID="557" NAME="Sylvie Guillaume" LANGUAGE="FR">
După incidentul de la Fukushima din Japonia, UE trebuie să se înzestreze cu standarde ambițioase și tratate-cadru în domeniul energiei nucleare și al politicii energetice. Am votat în favoarea raportului Cizelj privind gestionarea combustibilului uzat și a deșeurilor radioactive din sectoarele energetic, medical și de cercetare. Țările terțe nu sunt "coșul de gunoi” al statelor membre ale UE. Salut faptul că deputații europeni au adoptat amendamentul Grupului Alianței Progresiste a Socialiștilor și Democraților din Parlamentul European privind interzicerea exportului de deșeuri în masă în țări terțe, cu excepția cazului în care sunt exportate în vederea reciclării și apoi reimportate în UE. Prin autorizarea unui stat UE de a-și exporta deșeurile într-un alt stat membru numai în baza unui acord bilateral se asigură cadrul adecvat pentru siguranța nucleară și a mediului. Mă bucur că Parlamentul s-a opus depozitării deșeurilor de această natură în regiunile seismice și că atribuțiile autorităților naționale au fost consolidate. În ciuda faptului că poziția Parlamentului privind revizuirea Tratatului Euratom are doar valoare consultativă, deputații europeni au transmis un mesaj clar Consiliului: UE trebuie să furnizeze mijloacele adecvate pentru dezvoltarea unei politici energetice responsabile, pe care o poate lăsa moștenire generațiilor viitoare.
<SPEAKER ID="557" NAME="Ian Hudghton" AFFILIATION="Verts/ALE">
în scris. - Ororile de la Fukushima au servit la evidențierea pericolelor inevitabile ale industriei nucleare. Partidul meu a desfășurat mult timp o campanie împotriva folosirii Scoției drept depozit nuclear de către alte țări, iar unul dintre primele acte ale guvernului scoțian SNP a fost de a retrage Scoția din poziția Regatului Unit privind depozitare geologică de adâncime. Deși votul de astăzi ar fi putut merge mult mai departe, salut decizia colegilor de a respinge depozitarea deșeurilor nucleare în țările terțe.
<SPEAKER ID="557" NAME="Juozas Imbrasas" AFFILIATION="EFD">
în scris. - (LT) Am salutat acest document, deoarece stabilește un cadru juridic al UE pentru combustibilul uzat și deșeurile radioactive. Propunerea stabilește cerințe specifice pentru a se asigura că statele membre instituie un cadru național de reglementare și organizațional și elaborează programe naționale adecvate pentru combustibilul uzat și deșeurile radioactive, de la generarea până la depozitarea lor. Gestionarea deșeurilor radioactive și a combustibilului uzat este deosebit de importantă atât pentru mediu, cât și pentru siguranța publică. Cu toate acestea, nu putem garanta siguranța fără finanțarea corespunzătoare și, prin urmare, cred că scoaterea din funcțiune a centralelor nucleare de tipul Ignalina nu ar trebui să fie o preocupare doar pentru un stat membru, în acest caz Lituania, ci pentru întreaga Europă.
<SPEAKER ID="558" NAME="Andreas Mölzer" AFFILIATION="NI">
în scris. - (DE) Am rezerve în privința gestionării deșeurilor radioactive și cu toate că această inițiativă conține unele idei bune, acest lucru nu este suficient pentru a rezolva problema esențială, motiv pentru care m-am abținut de la vot. Chiar dacă industria nucleară a petrecut cinci decenii în căutarea de soluții pentru deșeurile radioactive, suntem încă la primul pas în acest sens. Deșeurile nucleare sunt transportate peste tot în Europa în convoaie care îi costă milioane pe contribuabili, implicând un risc ridicat de accidente. Depozitarea fără riscuri timp de milenii este imposibilă, iar o astfel de idee duce argumentul unei energii electrice curate și ieftine bazate pe energia nucleară până la absurd. Siturile de depozitare nucleară din imediata vecinătate a centralelor nucleare și/ sau din zonele unde sunt predominante cutremurele sunt deosebit de riscante. În mod îngrijorător, în cazul depozitului Krsko se aplică ambii factori.
<SPEAKER ID="558" NAME="Franz Obermayr" AFFILIATION="NI">
în scris. - (DE) Cu ceva timp în urmă, am redactat o propunere care face apel la o mai mare siguranță pentru reactoarele nucleare din regiunea Dunării. La urma urmei, regiunea Dunării, care se află chiar în inima Europei, este plasată acolo unde sunt amplasate unele dintre cele mai periculoase reactoare: Temelin, Bohunice, Mochovce, Dukovany și Paks. Majoritatea metodelor de construcție învechite au condus la standarde de siguranță redusă. Incidentele periculoase apar cu o regularitate alarmantă, dar sunt în mare parte "ascunse sub covor”. Țările vecine, precum Austria, de multe ori nici nu sunt informate atunci când are loc un incident. Chiar și în cadrul procedurii de evaluare a impactului asupra mediului, consultările cu statele vecine sunt insuficiente sau lipsesc cu desăvârșire. Cu toate acestea, acum sunt puse la dispoziție fonduri pentru elaborarea și finanțarea de planuri în vederea închiderii reactoarelor aflate în funcțiune. Acesta este motivul pentru care m-am abținut de la vot.
<SPEAKER ID="558" NAME="Rolandas Paksas" AFFILIATION="EFD">
în scris. - (LT) Trebuie să depunem toate eforturile pentru a ne asigura că vom lua cele mai sigure decizii în domeniul combustibilului uzat și a deșeurilor radioactive. Accidentul de la centrala nucleară de la Fukushima a demonstrat că eliminarea deșeurilor radioactive rămâne un proces complicat și riscant care poate avea consecințe negative deosebit de dureroase. Prin urmare, evaluările, cercetarea și inspecțiile privind securitatea nucleară trebuie să se facă fără întrerupere. Trebuie să schimbăm continuu bunele practici în acest domeniu în întreaga Uniune Europeană. Nu trebuie să permitem punerea în pericol a sănătății oamenilor sau a mediului. Este esențial ca statele membre să instituie un cadru național de reglementare și organizațional și să conceapă programe naționale pentru gestionarea combustibilului uzat și a deșeurilor radioactive, de la generarea până la depozitarea lor. Având în vedere principiile de siguranță și de economie, cred că statele membre pot folosi în comun structurile de gestionare a combustibilului uzat și a deșeurilor radioactive, dar o astfel de utilizare trebuie să se bazeze pe un acord între părți. Astfel, statele membre vor putea să profite de avantajele geologice favorabile și tehnice ale unui anumit teritoriu și să împartă sarcina financiară a acestui proiect. Trebuie remarcat faptul că bazinele de depozitare a combustibilului nuclear uzat prezintă un risc și pericole enorme și, prin urmare, tot combustibilul neutilizat ar trebui să fie transferat în depozite uscate cât mai rapid posibil.
<SPEAKER ID="558" NAME="Maria do Céu Patrão Neves" LANGUAGE="PT">
În noiembrie 2010, Comisia a publicat o propunere pentru o directivă de instituire a unui cadru juridic al UE privind gestionare a combustibilului uzat și a deșeurilor radioactive. Propunerea stabilește cerințe specifice pentru a se asigura că statele membre instituie un cadru național de reglementare și organizațional și elaborează programe naționale adecvate pentru gestionarea combustibilului uzat și a deșeurilor radioactive, de la generare până la depozitare. Propunerea Comisiei a fost bine primită, deoarece a fost redactată pe baza principiilor deja existente la nivel internațional și a abordărilor deja adoptate în majoritatea statelor membre celor mai avansate și oferind un cadru pentru o gestionare mai responsabilă, inclusiv: (i) un cadru național bazat pe o distribuție clară a atribuțiilor și a responsabilităților între părțile implicate, (ii) un program național de asigurare a etapelor principale, termene și claritate în procesul decizional privind deșeurile radioactive și (iii) norme echilibrate privind transparența și informarea, supravegherea și controlul. Împărtășesc îngrijorările exprimate cu privire la efectele potențial dezastruoase ale erorii umane în gestionarea deșeurilor radioactive și a combustibilului uzat și aș dori să subliniez necesitatea de a aplica standarde riguroase de formare, siguranță la locul de muncă, precum și pentru inspecțiile autorităților independente.
<SPEAKER ID="559" NAME="Aldo Patriciello" LANGUAGE="IT">
Propunerea de directivă prezentată de Comisie stabilește un cadru juridic al UE pentru combustibilul uzat și deșeurile radioactive. Propunerea stabilește cerințele pentru a se asigura că statele membre instituie un cadru național de reglementare și organizațional pentru a fi în măsură să elaboreze programe naționale adecvate pentru combustibilul uzat și deșeurile radioactive, de la generarea și până la depozitarea lor. Propunerea se întemeiază pe Tratatul Euratom și, în special, pe orientările prevăzute în raportul "Evaluarea Euratom - 50 de ani de politici europene în domeniul energiei nucleare”. Raportorul identifică patru priorități principale printre amendamentele depuse la proiectul de raport, iar membrii comisiei trebuie să le ia în considerare. Prima este necesitatea de a prevedea concepte și soluții tehnice pentru depozitarea definitivă, în special depozitarea geologică la adâncime. A doua este nevoia de a asigura faptul că resursele financiare adecvate sunt folosite pentru a îndeplini cerințele de dezafectare a centralelor nucleare și a deșeurilor rezultate după eliminarea lor. A treia prioritate se referă la construirea de depozite regionale, în timp ce a patra se referă la transparența și participarea publicului. Din aceste motive, am votat în favoarea propunerii de directivă.
<SPEAKER ID="560" NAME="Rovana Plumb" AFFILIATION="S&amp;D">
în scris. - Prezenta propunere de directivă instituie cadrul juridic al UE privind gestionarea combustibilului nuclear uzat și a deșeurilor radioactive și revizuiește propunerea Comisiei pentru o directivă a Consiliului (Euratom) privind gestionarea combustibilului nuclear uzat și a deșeurilor radioactive.
<P>
Gestionarea durabilă a deșeurilor radioactive și a combustibilului uzat trebuie să cuprindă tot ciclul de viață al deșeurilor (de la generare, la depozitarea temporară sau finală, precum și în perioada post-închidere a depozitelor) și refacerea mediului. În tot acest timp trebuie o monitorizare atentă a factorilor de mediu pe perioada depozitării/stocării deșeurilor, precum și pe parcursul transportului acestora și al produselor obținute prin reciclarea combustibililor uzați. Toate aceste măsuri trebuie respectate pentru a asigura siguranța sănătății și protejarea mediului.
<SPEAKER ID="560" NAME="Phil Prendergast" AFFILIATION="S&amp;D">
în scris. - Acest raport evidențiază o deficiență gravă a guvernanței UE care trebuie corectată cât mai curând posibil. Statele membre implicate în energia nucleară se bucură de un avantaj competitiv față de statele care nu au o asemenea capacitate. Cu toate acestea, statele vecine țărilor cu centrale nucleare pot fi afectate negativ de acestea. Se va reaminti faptul că în trecut, emisiile de carbon din unele state membre au creat ploi acide în alte țări. De asemenea, precipitațiile nucleare de la Cernobâl au afectat statele UE. Acesta este cazul Irlandei, unde Sellafield - una dintre cele mai mari centrale nucleare de reprocesare - a contaminat Marea Irlandei ,afectând Irlanda încă din anii 1950. În afară de pericolul accidentelor sau al atacurilor teroriste, există, de asemenea, dovezi considerabile ale efectelor negative asupra sănătății de-a lungul coastei de est a Irlandei cauzate de deversările de la Sellafield. Europa a folosit tehnologia nucleară mai mult de 60 de ani și încă nu există nicio politică privind gestionarea și eliminarea deșeurilor nucleare. Cel de-al 12-lea Congres al Asociației internaționale pentru protecția împotriva radiațiilor a solicitat o abordare regională pentru transportul de deșeuri nucleare. Sectorul industrial și Parlamentul ar trebui să recunoască faptul că depozitarea reziduurilor și reprocesarea sunt, de asemenea, un domeniu de politică transnațională, care nu poate fi lăsată la latitudinea fiecărui stat membru în parte.
<SPEAKER ID="561" NAME="Fiorello Provera" LANGUAGE="IT">
Această directivă este concepută pentru a garanta că statele membre instituie un cadru național de reglementare și organizațional și elaborează programe naționale adecvate pentru combustibilul uzat și deșeurile radioactive, indiferent de perspectivele aplicațiilor energetice nucleare și neenergetice.
<P>
Poziția Comisiei este lăudabilă: aceasta determină statele membre să fie responsabile pentru gestionarea, inclusiv depozitarea, în condiții de siguranță a combustibilului uzat și a deșeurilor radioactive pe care le generează, prin dezvoltarea de programe proprii. Pe de altă parte, multe dintre amendamentele cuprinse în text sunt discutabile. În privința unei astfel de probleme sensibile, o maximă transparență și informarea publicului sunt cruciale. Cu toate acestea, alegerile de acest tip nu pot fi limitate doar la participarea publicului la procesul decizional. De fapt, pericolul de a nu stabili norme precise este că nu vom reuși să luăm deciziile necesare pentru a asigura gestionarea combustibilului uzat și a deșeurilor radioactive. Din acest motiv, nu pot susține acest raport.
<SPEAKER ID="562" NAME="Frédérique Ries" AFFILIATION="ALDE">
în scris. - (FR) Este important ca Parlamentul European să își exprime o opinie cu privire la revizuirea Directivei privind gestionarea combustibilului nuclear uzat și a deșeurilor radioactive. Este un semn de responsabilitate și de maturitate să putem închide ochii la divergențele privind menținerea sau eliminarea energiei nucleare și să propunem o politică eficientă pentru îngroparea deșeurilor nucleare. Acesta este unul din primele învățăminte care trebuie să se desprindă din votul de astăzi. În mod evident, siguranța nucleară presupune și consolidarea securității nucleare și a normelor de securitate într-un peisaj de după Fukushima. Salut în special adoptarea amendamentelor 124 și 130 care fac apel la interzicerea instalării de structuri de gestionare a deșeurilor nucleare în regiunile seismice sau de coastă, care sunt supuse riscului și elaborarea unei documentații de siguranță care să însoțească orice activitate de gestionare a deșeurilor radioactive. Rămâne să sperăm că miniștrii europeni pentru energie vor fi foarte atenți la acest mesaj puternic, care este în favoarea unei culturi a siguranței. Pentru acest lucru este necesar, în mod inevitabil, să se acorde prioritate soluțiilor de îngropare la adâncime, cum ar fi depozitarea permanentă în rocă uscată sau depozitarea permanentă în camere la mare adâncime (3 000 până la 5 000 metri adâncime), care sunt încă în curs de examinare. De asemenea, salut recurgerea, în ultimă instanță, la transportul de deșeuri puternic radioactive.
<SPEAKER ID="563" NAME="Robert Rochefort" LANGUAGE="FR">
Trebuie să ne exprimăm o opinie referitoare la o propunere de directivă privind deșeurile nucleare în temeiul Tratatului Euratom, iar avizul Parlamentului nostru cu privire la acest text este doar unul consultativ, lucru pe care îl regret. Sper că poziția noastră va fi luată în considerare de către Consiliu. Unul dintre cele mai controversate subiecte în această dezbatere este dacă trebuie autorizat sau nu exportul de deșeuri nucleare în țările din afara UE. Am susținut în mod clar posibilitatea de a interzice exporturile către țări terțe, spre deosebire de propunerile inițiale. Am sprijinit, de asemenea, propunerea de a nu permite exporturile de deșeuri, pentru alte scopuri decât reciclarea, cu condiția expresă ca acestea să fie importate ulterior înapoi în UE. Această poziție a fost susținută de o majoritate și mă bucur de acest lucru. În plus, aș îndemna ca lucrătorii implicați în gestionarea deșeurilor radioactive, de la producție până la depozitarea acestora, să beneficieze de protecția adecvată și de formare. Spre deosebire de Comisie, care consideră că stocarea geologică la adâncime este cea mai sigură opțiune pentru deșeurile puternic radioactive, cred că ar trebui să sprijinim și să intensificăm cercetarea privind alternativele pentru îngroparea deșeurilor la adâncime.
<SPEAKER ID="564" NAME="Raül Romeva i Rueda" AFFILIATION="Verts/ALE">
în scris. - Abținere. În timp ce rezultatul votului de astăzi este cu siguranță mult mai bun decât s-a așteptat, normele propuse în continuare sunt mult prea slabe și sunt departe de a aborda preocupările reale legate de deșeurile nucleare. Aceste norme au scopul de a crea percepția că problemele legate de deșeurile nucleare sunt rezolvate, dar nimic nu poate fi mai departe de adevăr. În mod semnificativ, normele nu se aplică deșeurilor nucleare rezultate de la instalațiile militare, deșeurilor de la minele de uraniu sau combustibilului uzat, care urmează să fie trimise spre reprocesare. Este o mare ușurare faptul că deputații au respins totuși o propunere de a exporta deșeuri nucleare către țări terțe. Este scandalos să se sugereze că din cauza imposibilității de a rezolva noi înșine chestiunea deșeurilor nucleare, nu este nicio problemă să depozităm deșeurile nucleare proprii în alte țări. Sperăm că acest vot va convinge acele guverne care insistă că exportul este o soluție să renunțe la această abordare. Este important că s-a adoptat un amendament verde, care face apel la interzicerea depozitării deșeurilor nucleare în zone seismice. Catastrofa actuală de la Fukushima ar trebui să fie un semnal de alarmă privind riscurile uriașe legate de depozitarea deșeurilor nucleare și salutăm faptul că deputații europeni au luat notă de acest apel.
<SPEAKER ID="565" NAME="Peter Skinner" AFFILIATION="S&amp;D">
în scris. - Dle președinte, am votat în favoarea raportului JORDAN CIZELJ într-un modul pe care îl consider cel mai responsabil față de preocupările energetice viitoare ale Europei. Mă refer la faptul că aproximativ 15 % din aprovizionarea energetică actuală a UE se face din energia nucleară. Aceasta reprezintă o parte semnificativă a cererii noastre de energie, o cerere care este prevăzută să crească în următoarele decenii. Prin urmare, este esențial ca această secțiune semnificativă a rezervelor noastre de energie să nu fie stopată de teama și panica produse în urma incidentului de la Fukushima. Dle președinte, mi-e teamă că aceste preocupări au fost amplificate în scopuri politice de către anumite facțiuni de aici și din alte părți în Europa și aș dori să exprim o poziție clară în ceea ce privește aprovizionarea noastră cu energie pe viitor, care trebuie să se facă fără frică și panică și abordează subiectul energiei nucleare bazate pe știință și dovezi. Aș dori să mulțumesc raportoarei, prietenei și colegei mele, dna Edit Herczog, pentru toate eforturile sale în acest sens. Adevărul este că energia nucleară și cercetarea nucleară vor constitui o parte a cererii de energie și de aceea am votat astfel, pentru a mă asigura că deșeurile și combustibilul uzat sunt tratate corespunzător. Vă mulțumesc!
<SPEAKER ID="566" NAME="Bart Staes" AFFILIATION="Verts/ALE">
în scris. - (NL) M-am abținut de la votul privind raportul Cizelj cu privire la o propunere a Comisiei de stabilire a normelor de gestionare a deșeurilor radioactive. De ce am procedat astfel? Nu am votat împotriva raportului pentru că în acest fel, comisarul pentru energie, dl Oettinger, are șansa să își susțină propunerea inițială și să interzică exportul de materiale radioactive în țările terțe. Acest lucru este contrar dorințelor unui număr de state membre care ar dori să se ridice interdicția existentă asupra unor astfel de exporturi. Fiind conștient că nivelul de informare privind gestionarea sau mediul, ca să nu mai vorbim de o cultură strictă a siguranței în ceea ce privește domeniul nuclear, nu există sau abia dacă este prezent în multe țări în curs de dezvoltare, mi se pare că a permite astfel de exporturi este complet iresponsabil. În plus, Europa trebuie să își gestioneze propriile deșeuri nucleare dacă UE dorește atât de mult energie nucleară. Unele state membre doresc frontiere pentru a stopa infracționalitatea la nivel guvernamental în Europa. Este regretabil faptul că nu este interzis exportul combustibilului nuclear uzat în Rusia și Ucraina pentru procesare. Cu toate acestea, Grupul Verzilor/ Alianța Liberă Europeană, este foarte mulțumit de faptul că o majoritate din acest Parlament a respins exporturile ulterioare și a aprobat un amendament al grupului nostru, care interzice depozitarea deșeurilor radioactive în zone seismice active. Pe de altă parte, nu am putut vota în favoarea acestui raport, deoarece normele propuse sunt mult prea slabe.
<SPEAKER ID="566" NAME="Silvia-Adriana Ţicău" AFFILIATION="S&amp;D">
în scris. - Am votat pentru Raportul referitor la propunerea de directivă a Consiliului privind gestionarea combustibilului nuclear uzat și a deșeurilor radioactive, deoarece de corecta gestionare a combustibilului uzat și a deșeurilor radioactive depinde securitatea nucleară în UE. Responsabilitatea finală pentru gestionarea combustibilului uzat și a deșeurilor radioactive revine statelor membre. Acestea trebuie să se asigure că informațiile privind gestionarea combustibilului uzat și a deșeurilor radioactive sunt puse la dispoziția autorităților locale și regionale interesate, a lucrătorilor și a populației și că acestea participă în mod efectiv la procesul decizional aferent. Comisia și statele membre trebuie să asigure resursele financiare adecvate, pe termen lung, pentru activitățile și instalațiile necesare gestionării combustibilului uzat și a deșeurilor.
<P>
Prin amendamentele depuse am solicitat planuri de educație și formare profesională pentru a menține și dezvolta expertiza și aptitudinile necesare gestionării combustibilului uzat și a deșeurilor radioactive. Consider că o forță de muncă bine pregătită și asigurarea de condiții de muncă adecvate contribuie la creșterea securității nucleare. Nu susțin interzicerea exportului de deșeuri radioactive, dar solicit ca toate contractele specifice încheiate între state membre și terțe țări să respecte Recomandarea 2008/956/Euratom privind criteriile aplicabile exportului de deșeuri radioactive și de combustibil uzat în țările terțe.
<SPEAKER ID="567" NAME="Luís Paulo Alves" LANGUAGE="PT">
Sunt de acord cu principalul mesaj politic al proiectului de raport, care susține că bugetul UE deține un rol crucial în sprijinirea redresării statelor membre în urma crizei economice și sociale, în sensul promovării creșterii economice și a locurilor de muncă.
<P>
Acest raport respinge, de asemenea, urmarea exclusivă a unei abordări care promovează austeritatea pentru soluționarea problemelor economice ale UE. Nu pot să nu evidențiez faptul că există o nevoie de mai multe investiții pentru a ajuta punerea în aplicare a strategiei Europa 2020, iar acest raport subliniază această nevoie.
<P>
În cele din urmă, aș dori să subliniez ideea importantă, adresată Consiliului, de a-l presa să nu facă simple tăieri aritmetice, iar în cazul în care procedează astfel, să explice care au fost prioritățile stabilite.
<SPEAKER ID="568" NAME="Marta Andreasen" AFFILIATION="EFD">
în scris. - Am votat împotriva raportului Balzani privind mandatul pentru negocieri tripartite de la Comisia pentru bugete, deoarece urmărește să mărească bugetul UE pentru 2012 cu 3,7 % pentru angajamente și cu 4,9 % pentru plăți. Nu am putut vota în favoarea amendamentului Partidului Conservator de înghețare a bugetului la nivelul celui din 2011, deoarece cred cu tărie că este vorba de o reducere imperioasă, iar poziția lor reprezintă un punct slab de plecare pentru negocieri.
<SPEAKER ID="569" NAME="Gerard Batten" AFFILIATION="EFD">
în scris. - Am votat împotriva raportului Balzani privind mandatul pentru negocieri tripartite de la Comisia pentru bugete, deoarece urmărește să mărească bugetul UE pentru 2012 cu 3,7 % pentru angajamente și cu 4,9 % pentru plăți. Nu am putut vota în favoarea amendamentului Partidului Conservator de înghețare a bugetului la nivelul celui din 2011, deoarece cred cu tărie că este vorba de o reducere imperioasă, iar poziția lor reprezintă un punct slab de plecare pentru negocieri.
<SPEAKER ID="569" NAME="Jean-Luc Bennahmias" LANGUAGE="FR">
Cum și în ce măsură ar trebui să fie finanțat ITER? Subiectul a devenit acum un element recurent pe ordinea de zi a Parlamentului European. A fost ridicat din nou într-un moment când ni se cere să votăm asupra bugetului pentru 2012. În timp ce costul proiectului a crescut exponențial, deoarece a fost lansat în 2006, de la 6 la 16 miliarde de euro, cred că trebuie să se continue acum cu resursele disponibile. Niciun euro în plus nu mai trebuie alocat ITER. Prin urmare, am votat în favoarea amendamentelor prin care se respinge creșterea cheltuielilor pentru ITER. Cu toate acestea, din păcate, nu au fost adoptate, din lipsa unei majorități. În timp ce cercetarea - în domeniul fuziunii și al fisiunii - este un lucru bun (deși diversificat), regret profund creșterea creditelor (700 000 de euro pentru 2012), precum și anticipata cârpeală financiară, care ar duce la cheltuirea unei părți din bugetul european de cercetare doar pentru a finanța ITER. Ca să nu mai vorbim de faptul că sunt prevăzute reduceri bugetare în acest domeniu, creând mai mult dezechilibru între cheltuielile de cercetare în domeniul energiei nucleare și cele din domeniul energiei regenerabile. Totuși, este esențial să se restabilească echilibrul dintre aceste două domenii, în special în Franța, unde aproape 80 % din bugetul de cercetare este încă dedicat energiei nucleare.
<SPEAKER ID="569" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestui raport, deoarece pune în evidență orientările generale pentru bugetul pe 2012 al Uniunii Europene și oferă deputaților Parlamentului European competențe pentru a reprezenta Parlamentul European la negocierile tripartite cu Consiliul și Comisia Europeană privind proiectul de buget pentru 2012. Raportul subliniază faptul că bugetul pe anul viitor trebuie întocmit în așa fel încât că ajute Europa să se redreseze cât mai repede posibil în urma crizei economice și sociale. În consecință, statele membre sunt îndemnate să continue să investească în domenii care consolidează creșterea economică și ocuparea forței de muncă, dar trebuie, de asemenea, remarcat faptul că bugetul Uniunii Europene ar trebui să sprijine eforturile colective ale statelor membre de a consolida bugetele naționale în vremuri de austeritate. Raportul solicită continuarea investițiilor în educație pentru tineret, mobilitate și ocuparea forței de muncă, sprijinind și promovând întreprinderile mici, inovarea științifică, integrarea socială și reducerea sărăciei.
<SPEAKER ID="570" NAME="John Bufton" AFFILIATION="EFD">
în scris. - Am votat împotriva raportului Balzani privind mandatul pentru negocieri tripartite de la Comisia pentru bugete, deoarece urmărește creșterea bugetului UE pentru 2012 cu 3,7 % pentru angajamente și cu 4,9 % pentru plăți. Nu am putut vota în favoarea amendamentului Partidului Conservator de înghețare a bugetului la nivelul celui din 2011, deoarece cred cu tărie că este vorba de o reducere imperioasă, iar poziția lor reprezintă un punct slab de plecare pentru negocieri.
<SPEAKER ID="570" NAME="Lena Ek, Marit Paulsen, Olle Schmidt și Cecilia Wikström" AFFILIATION="ALDE">
în scris. - (SV) Reducerea destul de bruscă sau înghețarea bugetului UE pentru anul viitor nu ar fi o abordare responsabilă. Prin urmare, am ales să votăm împotriva propunerilor prin care se solicita acest lucru. Pe de altă parte, susținem apelul pentru o revizuire a cheltuielilor în toate domeniile de activitate pentru a garanta că toate cheltuielile sunt eficiente, în vederea identificării acelor domenii în care se pot face economii. De asemenea, credem că ar trebui în primul rând să realocăm fondurile existente înainte de a cere noi resurse. Totuși, deoarece această propunere nu a fost agreată, am ales să ne abținem la votul final.
<SPEAKER ID="570" NAME="Edite Estrela" LANGUAGE="PT">
Am votat în favoarea raportului privind mandatul pentru dialogul tripartit privind proiectul de buget pentru 2012, deoarece bugetul Uniunii Europene ar trebui să stimuleze redresarea în urma crizei economice și sociale în statele membre, prin promovarea creșterii, ocupării forței de muncă și a investițiilor, care sunt esențiale pentru realizarea obiectivelor strategiei Europa 2020.
<SPEAKER ID="570" NAME="Göran Färm, Anna Hedh, Olle Ludvigsson, Marita Ulvskog și Åsa Westlund" AFFILIATION="S&amp;D">
în scris. - (SV) Am ales să votăm în favoarea raportului privind mandatul pentru dialogul tripartit privind proiectul de buget pentru 2012. Credem că este foarte important ca activitatea din cadrul strategiei UE 2020 să înceapă imediat și ca acesteia să i se aloce resursele financiare necesare pentru a preveni o repetare a eșecului Strategiei de la Lisabona. De asemenea, credem că este important ca UE să aibă resursele necesare pentru a putea să își îndeplinească noile sarcini în temeiul Tratatului de la Lisabona.
<P>
Nu suntem de acord că nivelul plăților de la bugetul UE ar trebui să fie înghețat în timpul anului 2012, motiv pentru care nu susținem amendamentul 16. Plățile sunt bazate pe deciziile bugetare din anii precedenți în ceea ce privește angajamentele și, prin urmare, nivelul plăților este pur și simplu o consecință a demersurilor anterioare. Uniunea trebuie să plătească în mod inevitabil ceea ce a promis să plătească. În același timp, dorim, de asemenea, ca UE să urmeze o politică bugetară responsabilă și, prin urmare, salutăm acele pasaje care prevăd că vom continua, de asemenea, să identificăm și să evaluăm prioritățile negative.
<P>
Cu toate acestea, am dori să subliniem că nu credem că este necesar să continuăm să oferim sprijinul UE pentru programul de distribuție a fructelor în școli și ajutorul pentru programul privind persoanele defavorizate, deoarece considerăm că este mai bine ca măsurile pentru aceste programe să fie luate la nivel național. Nu suntem de acord nici cu faptul că inițiativele pentru o trecere la o agricultură mai ecologică și durabilă ar trebui să fie luate fără a compromite competitivitatea agricultorilor din UE. Din păcate, nu a fost posibil să se voteze separat cu privire la aceste aspecte.
<SPEAKER ID="571" NAME="Nigel Farage" AFFILIATION="EFD">
în scris. - Am votat împotriva raportului Balzani privind mandatul pentru negocieri tripartite de la Comisia pentru bugete, deoarece urmărește creșterea bugetului UE pentru 2012 cu 3,7 % pentru angajamente și cu 4,9 % pentru plăți. Nu am putut vota în favoarea amendamentului Partidului Conservator de înghețare a bugetului la nivelul celui din 2011, deoarece cred cu tărie că este vorba de o reducere imperioasă, iar poziția lor reprezintă un punct slab de plecare pentru negocieri.
<SPEAKER ID="571" NAME="Diogo Feio" LANGUAGE="PT">
strategia europeană pentru creștere economică durabilă și favorabilă incluziunii rămâne în capul listei de preocupări ale Uniunii și nu poate să nu fie inclusă în proiectul de buget al UE pentru 2012. Rolul rezervat întreprinderilor mici și mijlocii (IMM) este extrem de important, deoarece IMM-urile vor reuși cel mai bine să stimuleze acest tip de creștere. Acest buget apare într-un moment deosebit de dificil din punctul de vedere al crizei cu care se confruntă țările periferice - inclusiv Portugalia - și poate juca un rol important în modul în care aceste țări își vor administra eforturile pentru a reveni pe calea stabilității financiare și a conturilor publice sănătoase. În plus, noile competențe, precum cele referitoare la spațiul de libertate, securitate și justiție, necesită consolidarea resurselor sale și capacitatea de acțiune. Ar putea exista și necesitatea de a spori resursele, pentru a face față consecințelor modului în care evoluează conflictele din zona Mării Mediterane. Sper că dialogul tripartit privind proiectul de buget pentru 2012 va avea loc într-un climat constructiv și va ține seama de principalele nevoi și preocupări ale europenilor, contribuind la furnizarea de resurse adecvate Uniunii pentru îndeplinirea în mod corespunzător a sarcinilor și responsabilităților care derivă din acestea.
<SPEAKER ID="571" NAME="José Manuel Fernandes" LANGUAGE="PT">
Intenția este ca strategia Europa 2020 să înceapă acum orientarea bugetului pe 2012. Trebuie remarcat faptul că punerea în aplicare a acestei strategii va necesita o cantitate enormă de investiții pe termen lung până în 2020, estimate la aproximativ 1 800 de miliarde de euro. Începând chiar de azi, trebuie să încercăm să îmbunătățim nivelurile de educație, să promovăm incluziunea socială - nu în ultimul rând prin reducerea sărăciei - și să favorizăm dezvoltarea unei societăți a cunoașterii, întemeiate pe capacitatea științifică și tehnologică globală a UE. Prin urmare, există nevoia de a sprijini cercetarea, dezvoltarea și inovarea, precum și întreprinderile mici și mijlocii. Proiectul de buget al UE pentru 2012, astfel cum este propus de Comisie, se ridică la 147 435 de milioane de euro în credite de angajament și la 132 738 de milioane de euro în credite de plată. Aceste sume reprezintă 1,12 % și, respectiv, 1,01 % din venitul intern brut al UE prognozat pentru anul 2012. Trebuie remarcat faptul că rata anuală a inflației celor 27 de state UE pentru anul 2011 este estimată la 2,7 %, ceea ce înseamnă că creșterile nominale propuse pentru 2012 de 3,7 %pentru creditele de angajament și de 4,9 % pentru creditele de plată, sunt, în comparație cu bugetul pe 2011, de 1 % și, respectiv, 2,2 % în termeni reali.
<SPEAKER ID="572" NAME="João Ferreira" LANGUAGE="PT">
Nu este acceptabil să subordonăm încă o dată strategia privind bugetul UE - de această dată pentru anul 2012 - obiectivelor așa-numitei strategii Europa 2020, moștenitoare a defunctei "Strategii de la Lisabona”, ale cărei obiective declarate de reducere a sărăciei și de creare de locuri de muncă nu au fost mai mult decât propagandă.
<P>
Situația specială a țărilor precum Portugalia demonstrează acest lucru, cu mai mulți oameni aflați în stare de sărăcie, șomaj și de inegalitate adâncită. Proiectul de buget pentru 2012 ar trebui să ia în considerare această situație, sprijinind producția în fiecare stat membru, creând bunăstare, combătând șomajul și creând locuri de muncă cu drepturi, combătând inegalitatea socială și sărăcia, apărând și promovând serviciile publice.
<P>
Orientările pentru buget, acceptate de majoritatea din Parlament, sunt "pe deplin în conformitate cu dinamica semestrului european”, încercând să impună ajustări structurale cu conținut neoliberal. Este inacceptabil faptul că, în fața crizei extrem de grave care afectează cele mai vulnerabile economii din UE, continuă să existe cerințe insuportabile de cofinanțare pentru utilizarea fondurilor Uniunii Europene, în special a fondurilor structurale. Acesta este motivul pentru care am sprijinit eliminarea sau reducerea substanțială - la un maximum de 10 % - a contribuțiilor naționale.
<P>
Am votat împotrivă din toate aceste motive.
<SPEAKER ID="573" NAME="Ilda Figueiredo" LANGUAGE="PT">
Considerăm că este inacceptabil faptul că bugetul Uniunii Europene - de această dată pentru 2012 - este din nou subordonat obiectivelor așa-numitei strategii Europa 2020, moștenitoare a defunctei Strategii de la Lisabona ale cărei obiective declarate de reducere a sărăciei și de creare de locuri de muncă nu au fost mai mult decât propagandă. Situația specială a țărilor precum Portugalia demonstrează acest lucru, cu mai mulți oameni aflați în stare de sărăcie, șomaj și de inegalitate adâncită.
<P>
Orientările pentru buget, acceptate de majoritatea din Parlament, sunt "pe deplin în conformitate cu dinamica semestrului european”, încercând să impună ajustări structurale cu conținut neoliberal. Este inacceptabil faptul că, în fața crizei extrem de grave care afectează cele mai vulnerabile economii din UE, continuă să existe cerințe insuportabile de cofinanțare pentru utilizarea fondurilor Uniunii Europene, în special a fondurilor structurale. Acesta este motivul pentru care am sprijinit eliminarea sau reducerea substanțială - la un maximum de 10 % - a contribuțiilor naționale.
<P>
Proiectul de buget pentru 2012 ar trebui să ia în considerare această situație, sprijinind producția în fiecare stat membru, creând bunăstare, combătând șomajul și creând locuri de muncă cu drepturi, combătând inegalitatea socială și sărăcia, apărând și promovând serviciile publice.
<SPEAKER ID="574" NAME="Monika Flašíková Beňová" AFFILIATION="S&amp;D">
în scris. - (SK) Reducerea investițiilor publice ale statelor membre în anumite domenii nu este o soluție adecvată, deoarece lupta pe care UE și statele individuale o duc împotriva crizei prin reducerea costurilor nu este cu adevărat cea mai viabilă abordare. Dacă avem cu adevărat interesul de a restabili creșterea economice și ocuparea forței de muncă, dacă intenționăm să facem acest lucru și dacă dorim cu adevărat să punem în aplicare strategia Europa 2020, atunci creșterea investițiilor publice trebuie să fie mult accelerată. În plus față de strategia Europa 2020, acest lucru ar fi, de asemenea, pe deplin în conformitate cu semestrul european. Printre altele, acest lucru ar trebui să ducă la o completare reciprocă între bugetele naționale ale statelor membre și bugetul UE și la colaborarea sinergetică a acestora în vederea îndeplinirii acestor obiective. Cu toate acestea, Comisia tinde să amâne saltul uriaș necesar sub aspectul unui efort financiar comun pentru cadrul financiar multianual de după 2013. O astfel de poziție însă va amenința în mod serios realizarea obiectivelor principale până în 2020. Prin urmare, este de dorit ca Comisia să își reevalueze poziția fără echivoc.
<SPEAKER ID="575" NAME="Jiří Havel" AFFILIATION="S&amp;D">
în scris. - (CS) Proiectul european de buget pentru 2012 va fi doar al doilea de la intrarea în vigoare a Tratatului de la Lisabona. După negocierile complicate de anul trecut, anul acesta ne putem aștepta la o luptă dură până în ultima clipă privind bugetul. Cu toate acestea, adevărata luptă instituțională va începe doar ulterior, când Uniunea decide cu privire la noul cadru financiar multianual. Tocmai din acest motiv, va fi necesar să subliniem o mai bună coordonare între toți participanții la procesul de negociere atunci când se pregătește dialogul tripartit actual, astfel încât bugetul european va asigura fonduri suficiente pentru atingerea obiectivelor strategiei Europa 2020. Aceste obiective promovează o creștere inteligentă, durabilă și favorabilă incluziunii și, prin urmare, investiții în crearea de locuri de muncă decente. Sunt pe deplin de acord cu prioritățile stabilite de raportoare, dna Balzani. De asemenea, cred că bugetul UE ar trebui să îndeplinească un rol de principal mecanism de stimulare și restabilire a creșterii economice și a ocupării forței de muncă. De asemenea, aș dori să subliniez că concluziile raportoarei sunt pe deplin conformitate cu dinamica semestrului european, care, fiind un instrument nou pentru consolidarea gestionării economice europene, are ca obiectiv creșterea coeziunii și complementaritatea, precum și coordonarea bugetului UE și a bugetelor naționale în punerea în aplicare a investițiilor comune a UE, în ceea ce privește realizarea obiectivelor strategiei Europa 2020.
<SPEAKER ID="575" NAME="Juozas Imbrasas" AFFILIATION="EFD">
în scris. - (LT) Am salutat acest document, deoarece investițiile necesare - atât la nivelul UE, cât și al statelor membre - trebuie să se facă acum și fără întârziere pentru a îmbunătăți nivelul de educație și pentru a promova incluziunea socială, în special prin reducerea sărăciei și dezvoltarea unei societăți a cunoașterii, bazate pe capacitatea științifică și tehnologică a UE. În acest context, avem nevoie să sprijinim cercetarea, dezvoltarea, inovarea și IMM-urile, precum și dezvoltarea de tehnologii de utilizare eficientă a resurselor. Sprijinul pentru formarea tinerilor, mobilitatea și ocuparea forței de muncă, IMM-uri, cercetarea și dezvoltarea ar trebui să constituie o prioritate-cheie a bugetului UE.
<SPEAKER ID="575" NAME="Giovanni La Via" LANGUAGE="IT">
Prin votul de astăzi, Parlamentul a adoptat mandatul pentru dialogul tripartit privind bugetul pentru 2012. În calitate de raportor alternativ pentru Grupul Partidului Popular European (Creștin-Democrat), sunt foarte mulțumit de documentul final. Acesta va oferi direcția pentru negocierile cu Consiliul, lucru care ne va permite să aprobăm bugetul general al Uniunii Europene pentru anul 2012, la încheierea întregii proceduri. Documentul identifică în mod special prioritățile Parlamentului European, punând pe primul plan al bugetului pentru 2012 nevoia pentru o creștere inteligentă, durabilă și favorabilă incluziunii, consacrată în strategia Europa 2020. De asemenea, ne propunem să sprijinim cercetarea, dezvoltarea, inovarea, ocuparea forței de muncă și IMM-urile. Cred de fapt că investițiile în aceste domenii reprezintă singura cale de a scoate Europa din criză și că bugetul UE poate fi, chiar și în vremuri de austeritate, un instrument important pentru stimularea acțiunii europene.
<SPEAKER ID="576" NAME="Toine Manders" AFFILIATION="ALDE">
în scris. - (NL) Partidul Popular olandez pentru Libertate și Democrație (VVD) se opune unei creșteri absolute a bugetului UE pentru 2012. În timp ce toate statele membre suferă în prezent de reduceri severe ale finanțelor publice proprii, UE nu poate face excepție, ci trebuie să facă o selecție a acțiunilor pe care să le întreprindă sau nu.
<SPEAKER ID="577" NAME="Marian-Jean Marinescu" AFFILIATION="PPE">
în scris. - Am votat pentru Raportul referitor la mandatul pentru trilogul privind proiectul de buget 2012. Sunt voci care spun că, în condițiile existenței unor mari deficite bugetare și grade de îndatorare, statele membre ar trebui să contribuie cât mai puțin la bugetul Uniunii. Cred că este o eroare.
<P>
2012 este penultimul an din actualul exercițiu financiar. Este un an important, de vârf financiar pentru programe europene. În momente de criză este nevoie de investiții pentru locuri de muncă și dezvoltare. Bugetul Uniunii Europene este 95% buget de investiții. Fondurile sunt distribuite pentru proiecte și politici europene în toate statele membre, este adevărat, în proporții diferite. Beneficiul este direct sau indirect pentru toate statele membre.
<P>
Creșterea bugetară propusă este absolut necesară. Nu văd de ce să fii împotriva acestei creșteri. Sunt politici absolut necesare, aprobate de statele membre și, ca urmare, trebuie finanțate pentru a fi aduse la finalizare.
<SPEAKER ID="578" NAME="Andreas Mölzer" AFFILIATION="NI">
în scris. - (DE) UE trebuie să strângă cureaua. Și acest lucru nu doar pentru că o mărire a bugetului ar fi o palmă pentru cetățenii noștri, având în vedere programele naționale de austeritate, ci și pentru că plățile de anul viitor urmează să fie efectuate în mecanismul permanent de stabilizare a euro. Această sumă trebuie găsită în vistieriile deja goale ale statelor membre. Se poate la fel de bine ca cheltuielile să fie programate pentru numeroase programe multianuale, iar finanțarea necesară să nu poată fi tăiată în prezent, deoarece UE ar putea fi acuzată de o încălcare a unor prevederi contractuale. Cu toate acestea, există numeroase posibilități de economisire. Din aceste motive, am votat împotriva proiectului de buget.
<SPEAKER ID="579" NAME="Claudio Morganti" LANGUAGE="IT">
Consider că acest raport referitor la mandatul pentru trialog este suficient de satisfăcător. Din punctul meu de vedere, este bine că într-o perioadă de criză și de reduceri necesare s-a înregistrat totuși o creștere a resurselor din bugetul european pentru rubrica 3a referitoare la gestionarea imigrației. Prin urmare, sper că Uniunea Europeană nu va mai evita abordarea acestei situații problematice sau nu va mai lăsa Italia să gestioneze situația singură.
<P>
Unele reduceri sunt necesare, prin urmare unele priorități pot trece pe locul doi. Întotdeauna este greu de spus unde și cum trebuie să se facă lucrurile, dar trebuie să începem de undeva. Am putea începe cu reducerea cheltuielilor administrative, de exemplu, și în această privință suntem departe de a îndeplini cererea comisarului de a păstra creșterea sub 1 %. Fără îndoială, Oficiul European pentru Selecția Personalului este, printre altele, un exemplu clasic de gestionare greșită și putem începe să încercăm să reducem costurile administrative ale Europei aici și la alte agenții. Din motivele expuse mai sus, aleg să mă abțin în cadrul acestei votări.
<SPEAKER ID="579" NAME="Franz Obermayr" AFFILIATION="NI">
în scris. - (DE) Direcția luată de guvernele statelor membre fondatoare ale UE, de Comisia Europeană și de Banca Centrală Europeană devine din ce în ce mai clară. Scopul principal al propunerilor Comisiei este de a înăspri condițiile Pactului de stabilitate și creștere. Pe viitor, respectarea criteriilor de la Maastricht se va aplica prin avertismente timpurii și penalizări drastice. Totuși, acest pact nu a funcționat în trecut și probabil nu va funcționa nici în viitor. Este timpul să ne concentrăm pe economii naționale suverane stabile și pe reducerea datoriilor naționale ale statelor. Este revoltător că acelorași state muncitoare li se cere din nou și din nou să plătească pentru greșelile altora.
<SPEAKER ID="579" NAME="Maria do Céu Patrão Neves" LANGUAGE="PT">
Acest raport referitor la mandatul pentru trialogul privind proiectul de buget 2012 prezintă un interes deosebit din cauza perioadei economice prin care trecem. De fapt, 11 din cele 22 de comisii parlamentare permanente au prezentat avize cu privire la acest raport. Acesta va fi cel de al doilea buget adoptat în conformitate cu normele stabilite de Tratatul de la Lisabona, deci este un exercițiu important să stabilim ce nu a mers bine anul trecut, pentru a îmbunătăți procesul. Am votat în favoarea acestui raport deoarece sunt de acord în ansamblu cu mandatul pe care acest raport îl oferă reprezentanților Parlamentului în cadrul trialogului pe această temă, care va avea loc la 11 iulie 2011. Aș dori să subliniez următoarele aspecte de interes cu privire la mandatul pentru trialog: 1) sumele din bugetul UE 2012 alocate în sprijinul strategiei Europa 2020; 2) propunerea de revizuire a actualului cadru financiar multianual 2007-2013 pentru a răspunde nevoilor de finanțare suplimentară a proiectului pentru reactorul termonuclear experimental internațional (ITER); și 3) sustenabilitatea financiară și ușurința de gestionare a rubricii 4 în 2012, cu precădere în vederea viitoarei scrisori rectificative care va aborda tranziția democratică în spațiul sud-mediteraneean.
<SPEAKER ID="579" NAME="Vincent Peillon" LANGUAGE="FR">
Am votat în favoarea acestui raport al colegei mele, dna Balzani, care definește poziția Parlamentului referitoare la viitoarele negocieri privind bugetul 2012. Astăzi, Parlamentul European a dat instrucțiuni deputaților care îl vor reprezenta în fața Consiliului și a Comisiei pentru negocierile bugetare ce vor începe la 11 iulie. Dacă vrem să transmitem un mesaj prin acest vot, atunci acela este că marea majoritate dintre noi intenționăm să avertizăm Consiliul că nu vom accepta nicio încercare de reducere a bugetului european. Bineînțeles, nu promovăm cheltuielile de dragul cheltuielilor. Suntem toți foarte conștienți de criza teribilă care răvășește continentul. Totuși - și socialiștii afirmă acest lucru de mult timp - Europa nu va ieși din această criză dacă își sacrifică viitorul și își vinde creșterea de mâine pe nimic. Ar trebui, mai degrabă, să avem curajul să ne facem auziți și să nu ne temem să confruntăm populismul. Nu avem nevoie de mai puțină Europă. Avem nevoie de mai multă Europă. Până nu acordăm Uniunii resursele de care are nevoie pentru a-și îndeplini ambițiile, ar fi o iluzie să credem că Uniunea va fi capabilă să se întoarcă pe calea pe care cetățenii își doresc să o urmeze.
<SPEAKER ID="580" NAME="Raül Romeva i Rueda" AFFILIATION="Verts/ALE">
în scris. - Împotrivă. Deși în mare raportul este pozitiv, avem o problemă mare cu părțile referitoare la ITER.
<SPEAKER ID="580" NAME="Nuno Teixeira" LANGUAGE="PT">
Obiectivele strategiei Europa 2020 pentru o creștere inteligentă, durabilă și favorabilă incluziunii ar trebui să fie priorități centrale ale viitorului buget pentru 2012. De asemenea, întreprinderile mici și mijlocii ale Uniunii Europene ar trebui să primească o atenție deosebită și, astfel, ar fi bine să insistăm asupra necesității de a clarifica implicațiile bugetare ale inițiativelor emblematice ale strategiei Europa 2020. Ar trebui să menționăm că, în contextul în care multe state membre își revin, bugetul Uniunii Europene trebuie să își asume rolul prin consolidarea sprijinului pentru investițiile naționale pentru încurajarea creșterii. Prin urmare, nivelul alocărilor de plată, după cum a propus Comisia Europeană, ar trebui să fie menținut, luând în considerare în același timp faptul că toate programele ar trebui să înceapă rapid. Ca atare, trebuie să încercăm să ne concentrăm asupra priorităților și să avem ca scop reutilizarea resurselor. De asemenea există și alte domenii care ar trebui să aibă echivalent în buget, cum ar fi acela al justiției, libertății și securității, și trebuie să reacționăm și la evenimentele din spațiul mediteraneean.
<SPEAKER ID="581" NAME="Ramon Tremosa i Balcells" AFFILIATION="ALDE">
în scris. - Votez împotriva amendamentului 11 cu privire la reținerea fondurilor europene pentru regiuni care folosesc "Ley de Costas” în mod retroactiv, fără a compensa cetățenii afectați. Nu sunt deloc de acord cu starea actuală de fapt în ceea ce privește "Ley de Costas”, dar mai cred, în special în acest moment de criză economică, că nu este responsabil să adoptăm o poziție atât de fermă, deoarece sute de mii de cetățeni ar fi afectați dacă s-ar reține fondurile. Situația cetățenilor afectați de "Ley de Costas” trebuie să fie abordată în mod direct și solicit Comisiei să facă toate presiunile posibile asupra guvernului spaniol pentru a obține un rezultat pozitiv pentru cetățenii afectați, pentru a proteja drepturile lor de proprietate.
<SPEAKER ID="582" NAME="Luís Paulo Alves" LANGUAGE="PT">
Votez în favoarea acestui raport pentru că, inter alia, include o propunere care subliniază nevoia de a evalua situația specifică a sectorului laptelui și al produselor lactate înainte de martie 2015, pentru a asigura funcționarea corespunzătoare și stabilitatea pieței laptelui. Consider că această adoptare este un mesaj important al Parlamentului European prin care Comisia trebuie să afle, fără considerente dogmatice, dacă o decizie luată cu ani în urmă pe baza anumitor norme va introduce beneficii reale când va veni momentul intrării sale în vigoare, luând în considerare situația după 12 ani, sau dacă, dimpotrivă, va contribui la exacerbarea situației.
<P>
De asemenea, raportul menționează și că politica agricolă comună ar trebui să fie mai corectă și mai echitabilă, cu o distribuire mai echilibrată a resurselor financiare între țări și cu un sistem de sprijin direct pentru agricultori mai corect și bazat pe criterii de mediu și sociale.
<SPEAKER ID="583" NAME="Marta Andreasen" AFFILIATION="EFD">
în scris. - Am votat împotriva amendamentului 21 al raportului Dess care încearcă să înlăture din PAC nevoia de cofinanțare a creditelor pentru modulare și plafonare ca metodă de ajutor forfetar. Aceasta ar însemna că UE va întâmpina mai puține obstacole atunci când va oferi banii contribuabililor britanici beneficiarilor din întreaga UE. Aceasta ar însemna și că acești bani nu vor fi returnați din bugetul UE la trezoreria britanică dacă nu vor fi folosiți. Pe scurt, ar crește sarcina fiscală impusă de UE contribuabililor britanici. Cred și că va susține argumentul celor care doresc să elimine rabatul britanic, deoarece vor putea afirma că acești bani vor fi acordați și agricultorilor britanici.
<SPEAKER ID="584" NAME="Pino Arlacchi" AFFILIATION="S&amp;D">
în scris. - Am votat în favoarea acestui raport deoarece subliniază în mod evident că bugetul agricol al UE trebuie să fie menținut în următoarea perioadă financiară cel puțin la același nivel ca și pentru 2013, având în vedere că doar prin resurse financiare adecvate va fi posibil să răspundem provocărilor pe care le ridică securitatea alimentară și protecția mediului. Datorită amendamentelor Grupului Socialiștilor, raportul este acum mai echilibrat și în conformitate cu comunicarea Comisiei care recunoaște nevoia de a reforma și mai mult PAC în contextul schimbărilor din sectorul agricol din UE27 și în noul context internațional al globalizării.
<SPEAKER ID="584" NAME="Sophie Auconie" AFFILIATION="PPE">
în scris. - (FR) Deși recunosc că diferitele sectoare agricole sunt îngrijorate cu privire la viitorul lor, am votat în favoarea raportului dlui Dess deoarece susține o politică agricolă comună (PAC) puternică și durabilă, în beneficiul tuturor agricultorilor. De fapt, în contextul actual, Uniunea Europeană trebuie să asigure mai mult ca niciodată independența alimentară, calitatea produselor alimentare, protecția mediului și venituri adecvate pentru cei care contribuie la acestea. Bineînțeles, schimbările sunt necesare, dar PAC trebuie să evolueze și nu să fie revoluționată. Din acest motiv, salut activitatea raportorului.
<SPEAKER ID="585" NAME="Bastiaan Belder" AFFILIATION="EFD">
în scris. - (NL) Este nevoie de o politică agricolă comună puternică, cu resurse corespunzătoare, pentru a asigura siguranța alimentară. Acest raport demonstrează că acest fapt este acceptat de reprezentanții aleși ai poporului și deci și de cetățenii Uniunii Europene. Când vine vorba de structura plăților directe, sprijin în totalitate păstrarea primei de bază deoarece producția alimentară europeană îndeplinește cerințe exigente care adaugă numeroase costuri pentru agricultori, fără ca piața să ofere recompense adecvate. Comisia și Parlamentul au propus furnizarea de servicii de ecologizare, contra cost, ca ajutor suplimentar la primele de bază. Vreau să subliniez că acestea nu trebuie sub nicio formă să ducă la creșterea sarcinii de reglementare. Dimpotrivă, trebuie să simplifice oportunitățile de ofertă. Prin urmare, aceste servicii ar trebui să fie furnizate în mod voluntar. Raportul arată că și Parlamentul se opune naturii obligatorii a acestor ajutoare suplimentare propuse de Comisie. Solicit ca, atunci când se vor întocmi liste cu opțiuni de servicii de ecologizare, să se încerce să se găsească proiecte care să fie reciproc avantajoase atât pentru mediul înconjurător, cât și pentru agricultori, ducând la alte inovații și creștere durabilă. Un astfel de exemplu este transformarea gunoiului de grajd în energie. Aș vrea să subliniez în special faptul că propunerile menționate mai sus vor putea fi aplicate la nivel general doar dacă va crește bugetul pentru agricultură.
<SPEAKER ID="585" NAME="Jean-Luc Bennahmias" AFFILIATION="ALDE">
în scris. - (FR) Acest vot a provocat mai puțină agitație decât pachetul privind guvernanța economică, dar, totuși, este un vot foarte important în cadrul acestei sesiuni plenare de la Bruxelles. De fapt, politica agricolă comună (PAC) devine un subiect din ce în ce mai important și, în apropierea unei mari dezbateri despre ajustarea PAC după 2013, acest vot ne-a arătat un traseu destul de interesant. Ne așteaptă chestiuni deosebit de importante. Deputații din Parlamentul European au stabilit liniile directoare ale priorităților lor. PAC trebuie să fie o oportunitate de a face un pas înainte spre adoptarea unor practici mai ecologice. Acest vot va ajuta în această privință. Parlamentul European trebuie să aloce plățile în mod mai echitabil între țări și între agricultorii europeni. Acest vot va ajuta și în această privință. Prin acest vot, Parlamentul European a demonstrat din nou că este locul unde se poate ajunge la un consens constructiv și că s-a angajat să se pregătească pentru viitor.
<SPEAKER ID="585" NAME="Vilija Blinkevičiūt" AFFILIATION="S&amp;D">
în scris. - (LT) Am votat în favoarea acestei rezoluții, deoarece sunt de acord cu faptul că schimbările demografice, schimbările climatice și obiectivele politicii de coeziune impun revizuirea și modernizarea politicii agricole comune a UE. Rezoluția ne solicită să menținem nivelul actual al cheltuielilor pentru agricultură din bugetul UE, dar ne îndeamnă să respingem disparitățile în alocarea acestor fonduri statelor membre. Rezoluția propune folosirea alocării fondurilor pentru a introduce o schemă de stimulare pentru agricultori pentru a dezvolta o agricultură mai curată și mai ecologică, pentru a gestiona eficient resursele limitate și pentru a reduce în același timp costurile de producție. Aceasta propune și plăți diferențiate între diferitele sectoare agricole și agricultori și consolidarea puterii de negociere a agricultorilor în cadrul lanțului de aprovizionare cu alimente. De asemenea documentul atrage atenția asupra influenței politicii agricole asupra reducerii disparităților dintre diferitele regiuni ale UE în ceea ce privește nivelul de dezvoltare teritorială și economică, precum și asupra dezvoltării zonelor rurale și încurajării tinerilor agricultori.
<SPEAKER ID="586" NAME="Jan Březina" AFFILIATION="PPE">
în scris. - (CS) Mă îngrijorează faptul că plafonul planificat pentru plățile directe către agricultori nu a fost eliminat din raportul referitor la noua politică agricolă a UE după 2013, pe care Parlamentul European l-a aprobat azi. Aprobarea unui plafon pentru subvenții înseamnă practic că se va stabili o limită a subvențiilor directe în funcție de dimensiunea exploatației agricole. Aș vrea să subliniez că Republica Cehă în special, unde dimensiunea medie a exploatațiilor agricole este de 85 ha (media europeană este de aproximativ 15 ha) are cele mai mari exploatații agricole din UE, deci ar plăti un preț greu pentru plafoanele pentru plățile directe. Plafonul pentru plățile directe ar fi o catastrofă nu doar pentru agricultorii cehi. Agricultorii cehi ar pierde, în cel mai rău caz, până la 13 miliarde CZK din cauza poziției lor competitive mai slabe pe piață. Prin urmare, după părerea mea, rezultatul anunțului de astăzi îi avantajează pe agricultorii din vechile state membre, unde fermele sunt de obicei de dimensiuni mai mici. Sunt convins că un plafon pentru plățile directe ar discrimina fără îndoială exploatațiile agricole mari. Ar duce la situația în care, pentru a minimiza pierderile financiare, exploatațiile agricole mari s-ar diviza în mod artificial, cu riscul de a crește dificultățile birocratice. Până la urmă agricultura europeană în ansamblul său va plăti prețul unei divizări artificiale și forțate a exploatațiilor.
<SPEAKER ID="586" NAME="Alain Cadec" LANGUAGE="FR">
Am votat în favoarea raportului Dess intitulat "PAC în perspectiva anului 2020: cum răspundem provocărilor viitorului legate de alimentație, resurse naturale și teritorii”. Sunt încântat de faptul că acest document solicită continuarea unei politici agricole comune (PAC) puternice și durabile. Pentru a realiza acest lucru, este nevoie de un buget direct proporțional cu obiectivele ambițioase. Prin urmare Uniunea Europeană solicită ca bugetul agricol al UE pentru viitoarea perioadă de programare financiară să fie menținut cel puțin la același nivel ca bugetul agricol pentru 2013. Acest raport foarte cuprinzător ia în considerare toate interesele diferite implicate. Dezvoltarea rurală și interesele agricultorilor sunt protejate, la fel și componenta de protecție a resurselor și politica de mediu.
<SPEAKER ID="587" NAME="Antonio Cancian" LANGUAGE="IT">
Am votat în favoarea acestui raport deoarece consider că acordă atenția cuvenită rolului jucat de sectorul agricol din punct de vedere economic și al ocupării forței de muncă, și în domeniul dezvoltării durabile și al conservării biodiversității. Europa are nevoie de o politică agricolă solidă, formată din norme transparente și instrumente de prevenire eficiente și rapide, astfel încât să reducă costurile administrative, să gestioneze riscurile și să adopte politici eficiente de prevenire a crizelor. "Inovarea” și o "rețea de infrastructură bine organizată” sunt criteriile de bază necesare pentru ca agroindustria să devină competitivă, competentă și bine pregătită și pentru a asigura accesul zonelor rurale la cultură și formare. Trebuie acordat mai mult sprijin tinerilor agricultori pentru ca ei să nu părăsească zonele rurale, iar reînnoirea generațiilor ar trebui să fie promovată ca modalitate de a asigura continuitatea activităților desfășurate. Toate acestea trebuie să fie însoțite de un buget proporțional cu nevoile existente, precum și de identificarea unor instrumente de care să nu se poată abuza și de eforturi de a controla volatilitatea prețurilor. În ultimul rând, nu trebuie să uităm că provocările legate de agricultură sunt în legătură directă cu provocările reprezentate de alimentație și, prin urmare, prezintă o importanță majoră în ceea ce privește protejarea sănătății cetățenilor europeni.
<SPEAKER ID="587" NAME="Françoise Castex" LANGUAGE="FR">
Noi, Grupul Alianței Progresiste a Socialiștilor și Democraților din Parlamentul European, am introdus schimbări radicale ale proiectului întocmit de raportorul conservator german al Grupului Partidului Popular European (Creștin Democrat), considerat de mulți ca fiind extrem de inadecvat, și am reușit să obținem majoritatea în Parlamentul European pentru obiectivul de alocare mai echitabilă a plăților agricole. Abolirea valorilor de referință istorice, ajutorul către agricultorii cu exploatații agricole mici, o reechilibrare în favoarea sectorului creșterii animalelor și, în special, adoptarea principiului de diminuare a plăților directe în funcție de ocuparea forței de muncă și de mediu reprezintă în această privință progrese considerabile. Salut activitatea depusă, care va fi permis instituirea unor instrumente care angajează agricultura către o dezvoltare mai durabilă, luând în considerare obiectivele legate de siguranța alimentară, de mediu, de teritorii și de locuri de muncă. Ecologizarea plăților din primul pilon îi va încuraja pe agricultori să adopte bune practici agricole și să fie performanți din punct de vedere economic și ecologic. Dacian Cioloș, membru al Comisiei Europene responsabil pentru agricultură și dezvoltare rurală trebuie să folosească acum acest raport pentru a înainta propuneri bune până la sfârșitul anului.
<SPEAKER ID="587" NAME="Lara Comi" LANGUAGE="IT">
Am votat în favoarea acestui raport deoarece consider că s-a făcut o treabă excelentă, în ciuda complexității subiectului. Îmbinarea securității alimentare cu durabilitatea mediului pe termen mediu și lung, cu dezvoltarea rurală, cu un accent puternic pe gestionarea atentă a resurselor financiare și cu aspecte legate de modelele de comerț internațional a necesitat multă pricepere și consider că raportorul și-a îndeplinit sarcina foarte bine, pentru care îl felicit. Am apreciat în special referirea la calitate ca fundație pe care se construiesc toate celelalte elemente. În plus, nu este de prisos să spunem că plățile bazate pe cei doi piloni ai PAC nu sunt simple resurse publice, ci de fapt cumpără un bun public pe care piața s-ar putea să nu îl recompenseze în mod proporțional cu importanța sa. În plus, ecocondiționalitatea este un criteriu excelent de a preveni deșeurile, dar punerea sa în practică trebuie să fie îmbunătățită. Raportul răspunde principalelor subiecte la care abordarea PAC nu oferise răspuns. Consider că un alt aspect pozitiv este și monitorizarea continuă a aspectelor mai puțin evidente.
<SPEAKER ID="587" NAME="Luigi Ciriaco De Mita" LANGUAGE="IT">
Sectorul agricol încă mai joacă un rol strategic în societățile și economiile noastre de astăzi. Și aceasta în primul rând din perspectiva alimentației, deoarece nu doar că oferă materie primă pentru alimentație, dar siguranța acestei alimentații este esențială pentru sănătatea noastră. În al doilea rând, din punct de vedere al mediului, deoarece vitalitatea sectorului și calitatea proceselor sale de producție favorizează gestionarea ecologică a terenurilor. În al treilea rând, din perspectivă socială, deoarece oferirea de locuri de muncă de înaltă calitate și inovative pentru tineri reprezintă o provocare. În al patrulea și ultimul rând, din perspectivă economică, deoarece o abordare locală/globală permite dezvoltarea economică a produselor tradiționale, de înaltă calitate, certificate și cu o înaltă valoare adăugată, prin adoptarea unor modele de gestiune care transformă societățile și produsele lor în cooperative competitive pe scară mondială. O PAC echitabilă care promovează întreprinderile agricole micro, mici și medii și produsele tradiționale, de înaltă calitate și certificate, care sprijină procesele ecologice, care introduce plafoane pentru ajutoare și care prevede resurse adecvate pentru dezvoltarea rurală este o politică ambițioasă și orientată spre viitor care este în folosul cetățenilor, al consumatorilor și al operatorilor agricoli. Cred că raportul adoptat oferă această posibilitate.
<SPEAKER ID="587" NAME="Marielle De Sarnez" AFFILIATION="ALDE">
în scris. - (FR) Europenii trebuie să aibă acces la o alimentație sănătoasă, variată, echilibrată și diversificată. Astăzi, agricultura și producția alimentară sunt foarte strategice, iar reglementarea lor internațională are o importanță majoră. Alimentația este un aspect foarte specific, iar încurajarea concurenței în agricultură între diferite regiuni ale lumii compromite securitatea alimentară a comunităților noastre. Vom obține un grad mai mare de autosuficiență în UE atât prin îmbunătățirea productivității teritoriilor, cât și dacă devenim mai competitivi la nivel internațional. În plus, UE ar trebui să încerce să asigure venitul câștigat de producători, în principal prin propria lor muncă. În lumina reformei aplicabile în 2014, politica agricolă comună trebuie să răspundă următoarelor priorități: o producție alimentară viabilă, gestionarea durabilă a resurselor naturale, măsuri de combatere a schimbărilor climatice și dezvoltare teritorială echilibrată. Pentru ca politica agricolă a UE să asigure aprovizionarea cu alimente sigure și de înaltă calitate și să contribuie în același timp la protecția mediului și la energia regenerabilă, finanțarea ei va trebui să fie proporțională cu scopurile pe care le urmărește.
<SPEAKER ID="587" NAME="Edite Estrela" LANGUAGE="PT">
Am votat în favoarea raportului referitor la politica agricolă comună în perspectiva anului 2020: cum răspundem provocărilor viitorului legate de alimentație, resurse naturale și teritorii, pentru că înaintează propuneri care răspund unor provocări noi precum siguranța alimentară, protecția mediului și schimbările climatice, asigurând în același timp echilibrul teritorial în zonele rurale ale Europei.
<SPEAKER ID="588" NAME="Nigel Farage" AFFILIATION="EFD">
în scris. - Aceste două amendamente (10 și 11) au fost sprijinite pentru a opri introducerea unui plafon sau a unei limite pentru plățile directe. Efectul unui astfel de plafon ar fi crearea unui coșmar administrativ și birocratic deoarece proprietarii de terenuri vor încerca să divizeze exploatațiile mari pentru a evita plafoanele care le-ar reduce fondurile: reprezintă cea mai rea formă de stimulare birocratică vicioasă pentru un comportament îndoielnic dar probabil legal.
<SPEAKER ID="588" NAME="Diogo Feio" LANGUAGE="PT">
Agricultura ar trebui considerată o activitate economică care generează bunăstare și dezvoltare în cadrul strategiei Europa 2020. Prin urmare, reforma sa ar trebui să fie gândită în contextul competitivității și durabilității producției europene. În acest scop, este nevoie de un suflu nou, prin simplificarea procedurilor, dar și prin consolidarea bugetului politicii agricole comune (PAC), deci consider că este foarte bine că raportul solicită menținerea bugetului PAC cel puțin până în 2013, fiind puțin probabil ca Parlamentul să accepte vreo reducere.
<P>
Doresc din nou să subliniez cât de importantă este pentru Portugalia menținerea cotelor de lapte sau a oricărui mecanism eficient de reglementare a pieței și să subliniez angajamentul meu, în calitate de deputat în PE, de a o apăra.
<SPEAKER ID="588" NAME="José Manuel Fernandes" LANGUAGE="PT">
O agricultură europeană durabilă, productivă și competitivă ne permite să răspundem provocărilor legate de siguranța aprovizionării în sectorul alimentației și în cel al energiei, de schimbările climatice, de mediu și de biodiversitate, de sănătate și de schimbările demografice din UE. Trebuie remarcat faptul că Organizația Națiunilor Unite pentru Alimentație și Agricultură estimează că populația mondială va crește de la 7 miliarde la peste 9 miliarde până în 2050, necesitând o creștere de 70 % a producției agricole mondiale. Prin urmare va fi nevoie să se producă o cantitate mai mari de alimente pe fondul creșterii costurilor de producție, al volatilități grave a piețelor agricole și al creșterii presiunii asupra resurselor naturale, ceea ce înseamnă că agricultorii vor trebui să producă mai mult folosind mai puține terenuri, mai puțină apă și mai puțină energie. Aș dori să argumentez că ar trebui să păstrăm o politică agricolă comună (PAC) pe doi piloni, iar structura și obiectivele fiecărui pilon să fie definite și concepute astfel încât să le permită să se completeze reciproc. Sper că va exista mai multă egalitate în ceea ce privește primul pilon. Consider și că ar trebui să li se acorde o atenție deosebită micilor agricultori, deoarece aceștia au o contribuție semnificativă la obiectivele PAC. Consider că este esențial să păstrăm sistemul actual al cotelor de lapte.
<SPEAKER ID="589" NAME="João Ferreira" LANGUAGE="PT">
Acest raport vine ca urmare la raportul întocmit anterior de dl Lyon cu privire la liniile generale ale reformei politicii agricole comune (PAC) și la comunicarea Comisiei cu privire la PAC, cu care este în mare parte de acord. În ciuda unor aspecte importante, pe care le recunoaștem, precum refuzul de a reduce bugetul total al PAC sau propunerea de a păstra drepturile de plantare în sectorul vinicol, conținutul raportului este profund negativ, susținând o PAC ale cărei consecințe constituie un pas foarte clar către declinul și distrugerea agriculturii portugheze.
<P>
În concordanță cu reformele anterioare, reaccentuează și adâncește dereglementarea și liberalizarea piețelor, și "orientarea pe piață” a produselor, amenințând astfel drepturile țărilor la producție, la securitate alimentară și la suveranitate, precum și supraviețuirea agricultorilor mici și mijlocii. Continuă să sprijine subordonarea agriculturii față de norme Organizației Mondiale a Comerțului, promovând astfel modele de producție intensivă și orientată spre export, în detrimentul producției locale și al consumului local, care sunt durabile din punct de vedere social si al mediului. Având în vedere profunda nedreptate care există astăzi între țări, producători și produse, redistribuirea propusă a fondurilor PAC nu poate fi disociată de garantarea minimizării pierderilor de către beneficiarii majori...
<P>
(Declarație redusă în conformitate cu articolul 170 din Regulamentul de procedură)
<SPEAKER ID="590" NAME="Ilda Figueiredo" LANGUAGE="PT">
Am votat împotriva acestui raport pentru că nu răspunde nici provocărilor viitorului și nici problemelor serioase din prezent. Tocmai de aceea am propus o serie de proiecte de amendamente pe care le considerăm esențiale pentru modificarea profundă a actualei politici agricole comune. Regretăm că acestea nu au fost adoptate în întregime, în special cele care susțineau instrumente pentru reglementarea piețelor și pentru mecanisme de intervenție care să garanteze un preț corect pentru agricultori și dreptul la producție al fiecărei țări.
<P>
Totuși, vom continua să susținem menținerea unui sistem de cote de producție de lapte ca o condiție esențială pentru apărarea producătorilor din țările care sunt mai sensibile, menținerea drepturilor de plantare în sectorul vinicol și menținerea subvențiilor pentru distilarea alcoolului alimentar și distilarea de criză. De asemenea vom continua să luptăm pentru crearea unui sistem de asigurări agricole finanțat de UE, care le-ar permite agricultorilor să aibă un venit minim asigurat în caz de catastrofă naturală.
<SPEAKER ID="591" NAME="Monika Flašíková Beňová" AFFILIATION="S&amp;D">
în scris. - (SK) Politica agricolă comună (PAC) se confruntă cu o întreagă serie de provocări - unele dintre acestea sunt specifice și altele sunt neașteptate - motiv pentru care UE trebuie să adopte decizii strategice cu privire la viitorul pe termen lung al agriculturii și zonelor sale rurale. Pentru ca PAC să răspundă în mod eficient acestor provocări, ea trebuie să fie implementată în cadrul unor politici economice sănătoase și al unei finanțări publice durabile, care să contribuie la îndeplinirea obiectivelor UE. Pe viitor, PAC trebuie să rămână o politică comună puternică, care să se străduiască să asigure securitatea alimentară pe termen lung a cetățenilor europeni. În egală măsură, trebuie să sprijine comunitățile agricole care le oferă cetățenilor europeni o mare varietate de alimente sănătoase de înaltă calitate. Nu în ultimul rând, trebuie să contribuie la menținerea unor comunități rurale viabile, pentru care agricultura este o activitate economică importantă, care creează locuri de muncă la nivel local. Reforma continuă a PAC ar trebui să aibă drept țintă o creștere mai durabilă, mai inteligentă și mai favorabilă incluziunii pentru zonele rurale ale Europei.
<SPEAKER ID="591" NAME="Pat the Cope Gallagher" AFFILIATION="ALDE">
în scris. - Am votat în favoarea raportului Deß referitor la politica agricolă comună, care evaluează comunicarea Comisiei Europene cu privire la PAC în perspectiva anului 2020. De reținut, raportul Deß subliniază rolul important pe care îl poate juca agricultura în strategia Europa 2020. În special, subliniază importanța agriculturii ca sursă de locuri de muncă în zonele rurale. Conținând atât elemente favorabile cât și nefavorabile, raportul oferă o bază bună, solidă, pentru un pachet de reforme. După părerea mea, cel mai important element în acest stadiu al procesului de reformă este să menținem sprijinul bugetar actual pentru PAC pentru perioada 2014-2020.
<SPEAKER ID="592" NAME="Elisabetta Gardini" LANGUAGE="IT">
Avem speranțe mari în ceea ce privește subiectul foarte important și delicat al politicii agricole comune. Ne aflăm la jumătatea unui drum lung și complicat, pentru că trebuie să le oferim un răspuns agricultorilor și, în același timp, să abordăm provocările globale legate de securitatea alimentară.
<P>
Progresul și inovarea tehnologică vor juca un rol cheie în noua PAC.
<P>
Un alt element important în raport este susținerea unei reduceri decisive a birocrației pentru agricultori și autorități naționale, pentru a simplifica numeroasele obligații administrative ale sectorului.
<P>
PAC trebuie să contribuie și la atingerea ambițioaselor obiective cuprinse în strategia Europa 2020. Cu alte cuvinte, avem nevoie de o PAC mai ecologică și mai durabilă, care să garanteze finanțare suplimentară pentru agricultori, recunoscându-le în același timp rolul jucat în protecția mediului și care să îi ajute să aleagă tehnici agricole ecologice.
<P>
În ultimul rând, este important să dezvoltăm instrumente transparente și eficiente care să ajute agricultorii să gestioneze lanțuri scurte de producție, să promoveze calitatea și să le ofere informații consumatorilor, promovând astfel formarea corectă și transparentă a prețurilor.
<SPEAKER ID="592" NAME="Nathalie Griesbeck" LANGUAGE="FR">
Am votat în favoarea acestui raport referitor la viitorul politicii agricole comune (PAC). În urma negocierilor și votului din Comisia pentru agricultură și dezvoltare rurală, acest document, deși este încă prea vag, a evoluat semnificativ și încearcă acum să realizeze o adevărată reformă a PAC. În special, menținerea bugetului PAC după anul 2013 a fost un punct esențial. Într-adevăr, vrem ca bugetul agricol al UE să rămână neschimbat până în 2020 pentru a încuraja agricultorii să asigure securitatea aprovizionării cu alimente și protecția mediului, pentru a crea noi locuri de muncă și a asigura un sector agricol competitiv. Apoi am votat împotriva paragrafului referitor la plățile acordate în sprijinul organismelor modificate genetic (OMG-uri) și pentru punctul referitor la retragerea OMG-urilor, și am susținut punctul care se opune finanțării producției de alimente provenite din animale clonate și din descendenții acestora. În ceea ce privește reforma pieței vinicole, sunt în favoarea păstrării drepturilor de plantare. În ultimul rând, și foarte important din punctul meu de vedere, am votat în favoarea păstrării schemei de sprijinire a celor mai sărăci membri ai societății. Această schemă este un simbol puternic al solidarității dintre cetățenii UE și sper că creditele acordate acestei scheme pot fi menținute.
<SPEAKER ID="592" NAME="Roberto Gualtieri" LANGUAGE="IT">
Raportul Dess adoptat de Parlament respectă întru totul orientările stabilite deja de Comisia Europeană. Acesta solicită revizuirea politicii agricole comune pentru perioada 2014-2020 pentru a răspunde la provocările legate de durabilitatea mediului, de crearea de noi locuri de muncă și de asigurarea unor alimente sigure de înaltă calitate.
<P>
Prin adoptarea acestui text, Parlamentul European își demonstrează opoziția față de tendințele regresive și propune ca bugetul pentru viitoarea PAC să rămână cel puțin la același nivel ca și bugetul pentru 2013, asigurându-se astfel că agricultorii vor primi sprijinul necesar pentru a investi în noi tehnologii, un pas esențial pentru ca acest sector să rămână competitiv.
<P>
Grupul Alianței Progresiste a Socialiștilor și Democraților din Parlamentul European a avut o contribuție decisivă - în parte ca urmare a numeroaselor amendamente înaintate atât în ședința Comisiei pentru agricultură și dezvoltare rurală, cât și în ședința plenară - în obținerea unui rezultat convingător, trimițând astfel un mesaj clar Comisiei Europene în vederea propunerilor legislative programate pentru luna octombrie.
<SPEAKER ID="592" NAME="Sylvie Guillaume" AFFILIATION="S&amp;D">
în scris. - (FR) Consider că acest raport este un pas hotărât către o politică agricolă comună (PAC) puternică, durabilă și, din acest motiv, am votat în favoarea lui. Am trimis un mesaj clar, structurat în jurul a trei priorități: facilitarea accesului tuturor cetățenilor europeni la alimente, încurajarea agricultorilor în direcția schimbării metodelor de lucru, concentrându-se pe aspecte privind biodiversitatea, pe gestionarea poluării apei și solului și pe reciclarea deșeurilor și, în sfârșit, protecția ocupării forței de muncă în agricultură, minimizând în același timp impactul asupra teritoriilor. Toate acestea se obțin printr-o mai bună alocare a plăților directe, o altă formă de reglementare a pieței și prin prioritizarea dezvoltării durabile. Susțin aici o PAC mai echitabilă, care să poată sprijini oamenii și sectoarele care au nevoie cel mai mult de ajutor.
<SPEAKER ID="592" NAME="Ian Hudghton" AFFILIATION="Verts/ALE">
în scris. - Este important să avem o PAC puternică și durabilă și activitatea derulată permanent pentru reformarea acesteia este una dintre chestiunile-cheie pentru acest Parlament. Sectorul agricol trebuie să fie inovator și competitiv, iar cei care muncesc în țara mea își mențin angajamentul că vor juca un rol important în cadrul sectorului european în general.
<SPEAKER ID="592" NAME="Juozas Imbrasas" AFFILIATION="EFD">
în scris. - (LT) Am salutat acest document, deoarece un sector agricol european durabil, productiv și competitiv poate aduce o contribuție esențială la atingerea obiectivelor stabilite de tratate pentru PAC și a obiectivelor strategiei UE 2020 și poate să ajute și la abordarea noilor provocări politice precum securitatea aprovizionării cu alimente, materia primă în sectorul energetic și industrial, schimbările climatice, mediul înconjurător și biodiversitatea, sănătatea și schimbările demografice în UE. Salut comunicarea Comisiei "PAC în perspectiva anului 2020: cum răspundem provocărilor viitorului legate de alimentație, resurse naturale și teritorii”. Consider că este necesară o continuare a reformei PAC în concordanță cu natura schimbătoare a sectorului agricol în UE 27 și în contextul internațional al globalizării. Pe viitor, trebuie să menținem o PAC puternică și durabilă, cu un buget proporțional cu obiectivele ambițioase urmărite, în efortul de a răspunde noilor provocări. Cred cu tărie că cel mai important obiectiv este distribuirea echitabilă a asistenței între statele membre și între diferitele categorii de agricultori. În prezent, noile state membre, precum Lituania, primesc mai puțină asistență financiară decât vechile state membre. Sunt convins că armonizarea plăților directe este una dintre condițiile prealabile pentru crearea unei piețe agricole unice europene. Primăvara trecută, împreună cu un grup de colegi deputați, am adresat o declarație Comisiei Europene, Consiliului European și Parlamentului cu privire la armonizarea plăților directe pentru agricultorii din toate statele membre ale Comunității.
<SPEAKER ID="592" NAME="Sandra Kalniete" LANGUAGE="LV">
Rezoluția de astăzi este un pas înainte în direcția cea bună, astfel încât după această reformă, politica agricolă comună să fie mai echitabilă și mai eficientă. Am făcut un progres semnificativ în chestiunea plăților directe, accentuând că este esențial să definim nivelurile minime și maxime adecvate ale ajutorului, exprimate ca procent din media UE, pe care îl pot primi agricultorii din fiecare stat membru. Aceasta va ajuta la modificarea situației actuale absurde și inechitabile în care cuantumul sprijinului poate diferi chiar și de șase ori mai mult, punându-i astfel pe agricultorii din unele state membre în circumstanțe inegale și distorsionând concurența între agricultorii europeni. Aș dori să subliniez că perioada de tranziție trebuie să fie cât mai scurtă cu putință și consider că pentru acele state membre ai căror agricultori primesc plăți directe mai mici, procesul de egalizare trebuie să înceapă încă din 2014. O perioadă de tranziție care să se prelungească până în 2020 ar însemna că o întreagă generație ar fi obligată în continuare să muncească în condiții de concurență inechitabilă. Trebuie să recunoaștem, totuși, că Parlamentul European mai are multe de făcut, deoarece există întrebări cu soluții schițate în termeni generali doar în raportul Dess, întrucât opiniile deputaților cu privire la soluția pentru o anumită problemă sunt diferite sau chiar diametral opuse.
<SPEAKER ID="594" NAME="Elisabeth Köstinger" AFFILIATION="PPE">
în scris. - (DE) Votând raportul referitor la PAC, decidem elementele de bază ale viitoarei politici agricole a UE. Salut hotărârea că politica agricolă trebuie să devină mult mai durabilă, că trebuie să consolidăm competitivitatea agriculturii europene și să căutăm un echilibru între statele membre vechi și noi. Mă opun cu vehemență reducerilor din bugetul agricol al UE deoarece consider că politica agricolă comună trebuie să rămână un domeniu-cheie în bugetul UE. Pentru cetățenii UE, serviciile sunt esențiale pentru calitatea și siguranța alimentelor, pentru bunăstarea animalelor și standardele de mediu și pentru vitalitatea regiunilor rurale. Piața nu recompensează aceste servicii suplimentare. Fondurile agricole sunt plăți legate de servicii, care permit o planificare fiabilă pentru familiile de agricultori. Este esențial ca noi să aderăm la modelul stabilit "al celor doi piloni”. Competitivitatea inovatoare și durabilitatea sunt posibile numai prin interacțiunea dintre primul și al doilea pilon. Cel de-al doilea pilon reprezintă un element solid pentru agricultura durabilă. Modificarea indemnizațiilor compensatorii pentru zonele defavorizate din cadrul primului pilon ar avea consecințe dezastruoase pentru majoritatea regiunilor. Salut faptul că exploatațiile agricole mici trebuie să primească sprijin mai mare prin clasificarea plăților. Un plafon pentru plățile directe este, de asemenea, obiect de discuții. Decizia fundamentală de astăzi a Parlamentului definește parametrii care urmează să fie utilizați de către Comisia Europeană ca șablon la elaborarea pachetului legislativ. Politica agricolă trebuie să rămână un element-cheie al politicii europene.
<SPEAKER ID="594" NAME="Giovanni La Via" LANGUAGE="IT">
Am votat în favoarea raportului elaborat de dl Dess, care este un document de importanță strategică pentru agricultura europeană. În ultimele luni a avut loc o dezbatere intensă în scopul de a concilia cerințele, așteptările și nevoile nu numai ale agricultorilor, ci și ale cetățenilor europeni în ansamblu. PAC este o politică a tuturor și pentru toți. Aceasta include resurse pentru competitivitatea întreprinderilor, pentru securitatea alimentară, pentru garantarea unor prețuri corecte pentru consumatori și pentru aprovizionarea societății cu bunuri publice care sunt protejate de garanții din ce în ce mai multe. De la începuturile sale până în prezent, PAC a suferit o serie de reforme care atestă sprijinul său pentru agricultură, care este în continuă evoluție, în scopul de a răspunde mai bine numeroaselor provocări cu care a trebuit să ne confruntăm. Salut acest vot, care este o realizare pentru Parlamentul European. Pentru prima dată, este exprimarea dorințelor a 27 de țări în ceea ce privește viitorul agriculturii UE.
<SPEAKER ID="594" NAME="Constance Le Grip" LANGUAGE="FR">
Am susținut raportul elaborat de colegul meu, dl Dess, referitor la viitorul politicii agricole comune (PAC) după 2013. Prin acest document, Parlamentul European și-a demonstrat încă o dată hotărârea de a menține o politică agricolă comună puternică, ambițioasă, cu un nivel ridicat al finanțării. Scopul PAC este de a ne sprijini agricultorii și de a răspunde provocărilor majore: producerea unei cantități de alimente suficiente pentru a hrăni 500 de milioane de concetățeni și contribuția la asigurarea hranei pentru restul lumii. Din momentul în care PAC a fost reformată ultima oară, provocările au evoluat: o cerere mondială în creștere pentru produse alimentare, internaționalizarea comerțului cu produse agricole și volatilitatea prețurilor, schimbările climatice, criza energetică, deficitul de resurse naturale disponibile, precum și punerea sub semnul întrebării a rolului și scopului PAC de către cetățenii noștri. Toate aceste aspecte ar trebui incluse în PAC după 2013 și ar trebui să fie luate în considerare atunci când este reformată. De asemenea, salut dorința Parlamentului European de a-i ajuta pe micii agricultori, precum și pe tinerii agricultori, în special la începutul activității lor. În cele din urmă, este important ca PAC să le garanteze agricultorilor venituri mai bune, deoarece acestea s-au diminuat constant în ultimele decenii și acum reprezintă jumătate din veniturile gospodăriilor din mediul urban.
<SPEAKER ID="595" NAME="Elżbieta Katarzyna Łukacijewska" LANGUAGE="PL">
Creșterea economică și dezvoltarea societății depind într-o mare măsură de starea de sănătate a cetățenilor. Calitatea produselor pe care le mâncăm și modul în care acestea sunt produse care au o importanță fundamentală pentru sănătatea noastră, iar acest lucru este, prin urmare, motivul pentru care starea de sănătate a cetățenilor Uniunii Europene ar trebui să constituie un aspect important al politicii noastre agricole. Prin introducerea unei politici agricole comune mai informate vom putea fi mai eficienți în combaterea bolilor civilizației asociate cu un stil de viață nesănătos și cu un regim alimentar sărac.
<P>
Obezitatea, diabetul, cancerul și diferitele forme de boli ale sistemului circulator constituie o amenințare reală pentru cetățeni. Datele statistice arată că în fiecare an afecțiunile cardiovasculare sunt cauza a aproximativ 4,3 milioane de decese în Europa și peste 1,7 milioane de persoane mor de cancer. Cred că raportul referitor la PAC în perspectiva anului 2020: cum răspundem provocărilor viitorului legate de alimentație, resurse naturale și teritorii merge în direcția greșită, așadar am votat împotriva lui.
<SPEAKER ID="595" NAME="Barbara Matera" LANGUAGE="IT">
Am votat pentru raportul elaborat de dl Dess, deoarece sunt în favoarea unei reforme a politicii agricole comune care să reflecte natura în schimbare a sectorului agricol al UE. Raportul prevede o PAC simplificată, structurată în jurul a doi piloni, primul pilon fiind finanțat integral de la bugetul UE și cel de-al doilea furnizând o programare multianuală și o abordare prin cofinanțare. Acest model bazat pe piloni ajută să clarifice PAC pentru operatorii agricoli în cauză și să elimine suprapunerea. În plus, susțin acest raport deoarece menționează necesitatea de a menține bugetul agricol al UE pentru următoarea perioadă de finanțare, post-2013. Resursele financiare adecvate sunt esențiale în scopul de a răspunde provocărilor legate de securitatea alimentară, protecția mediului, schimbările climatice și echilibrul teritorial în UE în urma extinderii sale spre est. Raportul elaborat de dl Dess solicită, de asemenea, dezvoltarea politicii în domeniul calității produselor alimentare cu indicații geografice [denumirile de origine protejate (DOP) și indicațiile geografice protejate (IGP)], o măsură necesară dacă dorim să asigurăm autenticitatea specialităților alimentare locale și regionale. Susțin raportul deoarece acesta include dimensiunea de gen a PAC. El prevede că ambii soți ar trebui să beneficieze de aceleași drepturi atunci când lucrează în sectorul agricol. Patruzeci și două de procente din persoanele care lucrează în agricultură sunt femei, dar numai o întreprindere agricolă din cinci este condusă de o femeie.
<SPEAKER ID="595" NAME="Véronique Mathieu" LANGUAGE="FR">
Am votat în favoarea raportului referitor la politica agricolă comună (PAC) după anul 2013 pentru a ne asigura că bugetul PAC este menținut la nivelul actual până în 2020. De asemenea, aș dori să văd că agricultorii sunt răsplătiți pentru munca lor în domeniul biodiversității. Ne-am dori ca protecția biodiversității să constituie o prioritate pentru Uniunea Europeană prin diferitele sale domenii de competență. Majoritatea agricultorilor sunt sensibili la această problemă și aleg metode ecologice de producție. Prin urmare, contribuția agriculturii la protecția mediului ar trebui să fie recunoscută și inclusă în obiectivele PAC după 2013. În acest sens, susțin propunerile Comisiei de a institui un sistem de stimulente finanțat de UE pentru sprijinirea agricultorilor care se orientează spre o dezvoltare durabilă.
<SPEAKER ID="596" NAME="Marisa Matias" LANGUAGE="PT">
Acest raport urmărește să înlocuiască cu criterii sociale și de mediu legătura cu producția în cadrul noului sistem de sprijin direct pentru agricultori. Acesta solicită introducerea unui model degresiv al plăților directe în funcție de dimensiunea unei exploatații agricole și ca acestea să fie rezervate exclusiv pentru agricultorii activi care folosesc terenurile agricole pentru producție și care le mențin în bune condiții agricole și de mediu. Astfel se realizează un pas în direcția stopării acordării de subvenții absurde proprietarilor feudali.
<P>
Raportul face modificări cu privire la volatilitatea prețurilor și solicită crearea unor soluții, la nivel mondial, pentru a combate speculațiile privind produsele agricole și volatilitatea extremă a prețurilor. De asemenea, susține o plasă de siguranță și promovează asocierea micilor agricultori. Sunt diagnosticate unele dintre problemele cauzate de piață și se acordă o importanță mai mare aspectelor sociale și de mediu. Beneficiile acestor puncte ar trebui să fie recunoscute și acestea ar trebui să fie concretizate și dezvoltate în continuare. Cu toate acestea, soluțiile propuse în raport urmăresc liniile de aprofundare a acelorași mecanisme de piață care sunt responsabile pentru actuala criză a prețurilor volatile și pentru distribuirea inegală a profitului de-a lungul lanțului de producție. Acesta este motivul pentru care m-am abținut.
<SPEAKER ID="597" NAME="Hans-Peter Mayer" AFFILIATION="PPE">
în scris. - (DE) Am votat în favoarea adoptării acestui raport deoarece cred că, în forma în care se prezintă, compromisul pe care l-a elaborat dl Dess este unul corespunzător și demonstrează o mare sensibilitate în ceea ce privește situația agricultorilor europeni. Cu toate acestea, ar trebui să continuăm să ne asigurăm că nu vorbim doar de o reducere a birocrației, ci că de fapt o punem în aplicare.
<SPEAKER ID="598" NAME="Jean-Luc Mélenchon" AFFILIATION="GUE/NGL">
în scris. - (FR) Acest document propune câteva evoluții interesante, cum ar fi independența de energia fosilă, sprijinirea lanțurilor de producție scurte, consolidarea puterii de negociere a producătorilor, precum și instituirea unui sistem de notificare și de acțiuni coordonate la nivel mondial pentru stocurile agricole. Din păcate, nu cuantifică în termeni monetari niciuna dintre aceste evoluții. Nu pune în discuție eliminarea cotelor de lapte sau dezmembrarea mecanismelor de protecție a pieței agricole. Am votat împotriva acestui document.
<SPEAKER ID="599" NAME="Louis Michel" LANGUAGE="FR">
Politica agricolă comună (PAC) ar trebui să fie reformată, astfel încât să poată răspunde mai bine provocărilor legate de securitatea alimentară, schimbările climatice, gestionarea durabilă a resurselor naturale, gestionarea peisajului și menținerea unei economii rurale dinamice. Este necesar să sporim competitivitatea sectorului și să facem din PAC o politică mai echitabilă, ecologică, profitabilă, eficace și eficientă. Aceasta ar trebui să fie formulată în termeni ușor de înțeles, astfel încât să poată fi înțeleasă de toată lumea, în termeni mai exacți nu doar pentru agricultori, ci și pentru consumatori și contribuabili. Raportul reprezintă o evoluție în direcția cea bună în sensul că depune toate eforturile pentru a face agricultura mai dinamică și mai competitivă, astfel încât să fie mai bine echipată pentru a îndeplini obiectivele stabilite de strategia Europa 2020. În plus, raportul prevede menținerea unor resurse bugetare adecvate după 2013, ceea ce este, în sine, o victorie.
<SPEAKER ID="599" NAME="Claudio Morganti" LANGUAGE="IT">
Politica agricolă comună a fost de-a lungul istoriei principalul domeniu și cea mai importantă intervenție a UE, și este încă extrem de importantă astăzi. Acest raport, pe care îl sprijin pe deplin, reușește să sublinieze valoarea agriculturii, atât din punctul de vedere al dezvoltării alimentare și rurale, cât și din punctul de vedere al conservării terenurilor. PAC a fost deja reformată radical (și pe bună dreptate) în trecut: noile provocări cu care ne confruntăm în continuare se referă la simplificarea și conformitatea sa. Întreprinderile agricole mai mici suportă de multe ori costuri ridicate atunci când se conformează normelor de mediu și de sănătate. Salut, prin urmare, cererea pentru o posibilă ajustare a acestor norme pentru a reflecta condițiile specifice diferitelor exploatații agricole. PAC poate permite fraudă și înșelăciune, așadar este corect de asemenea să identificăm agricultorii cu adevărat "activi” la nivel european în scopul de a preveni o pierdere inacceptabilă a resurselor. În cele din urmă, aș dori să subliniez necesitatea de a ne opune ferm speculațiilor de pe piețele internaționale privind prețurile alimentelor: consider că este inacceptabil ca mediul financiar să poată influența un sector strategic cum este acesta, care asigură aprovizionarea cu alimente și chiar supraviețuirea oamenilor.
<SPEAKER ID="600" NAME="Mariya Nedelcheva" LANGUAGE="BG">
Am votat în favoarea raportului elaborat de dl Dess care prevede o PAC mai echitabilă după 2013. Raportul susține reducerea diferențelor dintre fondurile primite sub formă de plăți directe de către diferitele state membre, regiuni și sectoare. Acest pas, deși unul mic, merge în direcția cea bună, și îl sprijin. Raportul elaborat de dl Dess ia de asemenea în considerare problema referitoare la crescătorii de animale din țările care aplică schema de plată unică pe suprafață (SAPS), dintre care majoritatea nu dețin terenuri și, prin urmare, nu primesc plăți directe. Sper că Comisia va analiza această chestiune și va sugera o soluție. În timpul votării mi-am exprimat, de asemenea, sprijinul pentru micii producători agricoli, precum și pentru furnizarea de combustibil mai ieftin și accize mai mici pentru producătorii agricoli. Raportul elaborat de dl Dess sprijină și propunerea mea de flexibilizare a celui de-al doilea pilon. Acesta este, de asemenea, unul dintre motivele pentru care am votat în favoarea raportului de față. Statele membre și regiunile trebuie să fie în măsură să își stabilească propriile priorități, astfel încât să se poată realiza o dezvoltare autentică în regiunile rurale. Flexibilitatea este importantă, deoarece situația variază în diferitele state membre. De asemenea, salut măsurile propuse în raport care sprijină tinerii din sectorul agricol. Cred că acest lucru oferă o metodă eficientă de combatere a depopulării din regiunile rurale.
<SPEAKER ID="600" NAME="James Nicholson" AFFILIATION="ECR">
în scris. - Grupul ECR a susținut acest raport deoarece reprezintă o îmbunătățire semnificativă pe marginea comunicării Comisiei și păstrează spiritul reformelor anterioare bazate pe piață. De asemenea, se concentrează pe provocarea legată de ecologizarea PAC în primul rând prin măsuri de dezvoltare rurală. Cu toate acestea, Grupul ECR nu susține plafonarea plăților către exploatațiile agricole mari sau propunerile de extindere a intervenției pe piață și în alte sectoare. Noi credem că acestea vor instituționaliza ineficiențele din sectorul agricol. Am sprijinit, prin urmare, toate amendamentele opuse plafonării. În general, raportul elaborat de dl Deß este mult mai pozitiv decât propunerea Comisiei. Propunerea Comisiei include ecologizarea plăților în cadrul Pilonului 1, reintroducerea sistemului de scoatere a terenurilor din circuitul agricol, accentul pe politica socială și o creștere a rolului articolului 68, care permite reintroducerea plăților cuplate în anumite sectoare. Toate acestea sunt pași înapoi care vor complica și mai mult PAC și nu vor ajuta agricultorii să răspundă forțelor pieței. Deși raportul elaborat de dl Deß cuprinde niște elemente mai slabe ale unora dintre aceste propuneri, spre deosebire de comunicarea Comisiei, acesta nu aduce atingere direcției pro-piață în care merg reformele anterioare. Grupul ECR a susținut, prin urmare, raportul final, deși nu susținem toate dispozițiile cuprinse în el.
<SPEAKER ID="600" NAME="Rolandas Paksas" AFFILIATION="EFD">
în scris. - (LT) Un sector agricol durabil, productiv și competitiv garantează securitatea, în ceea ce privește produsele alimentare și resursele naturale, precum și echilibrul teritorial. Având în vedere faptul că populația globului este în creștere, producția agricolă mondială va trebui, de asemenea, să crească în mod corespunzător. Prin urmare, trebuie să ne străduim să creăm o PAC puternică și durabilă care corespunde schimbărilor înregistrate de sectorul agricol din toate statele membre. Trebuie să luăm cele mai bune decizii pentru a ajuta la combaterea declinului din mediul rural și pentru a contracara eventualele presiuni asupra economiei agricole din țările terțe. Ar trebui să ne concentrăm mai mult pe IMM-uri. Trebuie să eliminăm disparitățile în furnizarea de ajutor și asistență pentru agricultori. Plățile directe sunt o sursă legitimă de venit pentru agricultorii europeni. Prin urmare, schema generală trebuie să se asigure că plățile directe sunt distribuite în mod corect și că sunt create condiții echitabile de concurență în întreaga UE. Fiecare stat membru ar trebui să primească un procent minim din media plăților directe din UE. Pentru a realiza acest lucru ar trebui să se stabilească un plafon. Este esențial să se pună în aplicare măsuri de reglementare a pieței și mecanisme de intervenție, pentru a se asigura că produsele au un preț corect și că agricultorii primesc un nivel adecvat de venit care să garanteze continuarea producției și o aprovizionare regulată cu alimente.
<SPEAKER ID="601" NAME="Miguel Portas" LANGUAGE="PT">
Acest raport urmărește să înlocuiască cu criterii sociale și de mediu legătura cu producția în noul sistem de sprijin direct pentru agricultori. Solicită introducerea unui model degresiv al plăților directe în funcție de dimensiunea unei exploatații agricole și solicită ca acestea să fie rezervate exclusiv pentru agricultorii activi care utilizează terenurile agricole pentru producție și care le mențin în bune condiții agricole și de mediu. Astfel se realizează un pas în direcția stopării acordării de subvenții absurde proprietarilor feudali.
<P>
Raportul face modificări cu privire la volatilitatea prețurilor și solicită crearea unor soluții, la nivel mondial, pentru a combate speculațiile privind produsele agricole și volatilitatea extremă a prețurilor. De asemenea, susține o plasă de siguranță și promovează asocierea micilor agricultori. Sunt diagnosticate unele dintre problemele cauzate de piață și se acordă o importanță mai mare aspectelor sociale și de mediu. Beneficiile acestor puncte ar trebui să fie recunoscute și acestea ar trebui să fie concretizate și dezvoltate în continuare.
<P>
Cu toate acestea, soluțiile propuse în raport urmăresc liniile de aprofundare a acelorași mecanisme de piață care sunt responsabile pentru actuala criză a prețurilor volatile și pentru distribuirea inegală a profitului de-a lungul lanțului de producție. Acesta este motivul pentru care m-am abținut.
<SPEAKER ID="601" NAME="Phil Prendergast" AFFILIATION="S&amp;D">
în scris. - Salut în special propunerile cuprinse în acest raport de a proteja și încuraja tinerii agricultori prin scheme de grant și alte măsuri. Profilul de vârstă în agricultură rămâne deplasat spre grupul de vârstă mai înaintată: 34,1 % din fermierii din UE au peste 65 de ani, în timp ce doar 6,1 % din agricultori au sub 35 de ani. O PAC reformată trebuie să răspundă pentru acest lucru. Este nevoie de reforme în alte domenii, ceea ce va presupune schimbări majore pentru unii agricultori. Din acest motiv, noua PAC trebuie să includă dispoziții tranzitorii în sectoarele stabilite supuse unei schimbări radicale orientate către viitor. Schimbarea este întotdeauna dificilă, dar sectorul agricol trebuie să se adapteze la realitățile pieței. Cererea globală și admiterea într-o măsură mai mare a nevoii de securitate alimentară înseamnă că agricultura va fi un domeniu de creștere economică pentru progresul UE și un domeniu deosebit de important pentru economiile mai puțin dezvoltate. Noua PAC trebuie să se adreseze în mod eficient zonelor ineficiente prin stimularea de noi practici. De exemplu, în Irlanda, dimensiunile exploatațiilor noastre agricole trebuie să crească, iar modificarea utilizărilor tradiționale ale terenurilor oferă oportunități deosebite în întreaga UE. De exemplu, turismul și activitățile de agrement pot constitui motoare importante ale economiilor rurale. Asta înseamnă că bugetul PAC trebuie să fie menținut la nivelul actual și indexat după 2013.
<SPEAKER ID="601" NAME="Britta Reimers" AFFILIATION="ALDE">
în scris. - (DE) Votez împotriva includerii reformei pieței vinului - și a altor sectoare specifice -, nu pentru că, în linii mari, sunt împotriva ideii, ci pentru că anumite ramuri ale producției nu ar trebui să fie menționate în acest stadiu al politicii agricole comune. În acest moment ar trebui să negociem principiile viitoare ale politicii agricole comune.
<SPEAKER ID="602" NAME="Frédérique Ries" AFFILIATION="ALDE">
în scris. - (FR) Politica agricolă comună (PAC) este singura politică cu adevărat europeană. Deși este posibil ca aceasta să fi fost un scut împotriva deficitelor de aprovizionare și a crizelor sectoriale pentru o lungă perioadă de timp, ea nu mai este un refugiu pentru agricultori și familiile lor, care au fost afectate grav de volatilitatea prețurilor materiilor prime și de concurența mondială. Citez ca dovadă scăderea continuă a numărului de exploatații agricole din Belgia și scăderea zguduitoare a numărului de locuri de muncă (a scăzut cu 56 % în decursul a 30 de ani). Acesta este motivul pentru care PAC ar trebui să fie reformată și să răspundă provocărilor actuale ale producției și securității alimentare, protecției mediului, precum și producției de energie regenerabilă. Raportul elaborat de dl Dess, care a fost votat la prânz, este în conformitate cu orientările principale stabilite de Comisia Europeană în favoarea unei reforme treptate bazate pe un sistem de plăți mai echilibrate și mai bine orientate și cu o direcție "ecologică” pregnantă. Aceasta este o veste bună. Este clar că trebuie să se stabilească norme pentru a reglementa piața și că exploatațiile agricole mici, care până acum au fost uitate în reformele succesive, trebuie să fie ajutate. Aceasta este singura cale de care dispunem pentru a restabili speranța tinerilor, pentru a-i motiva să preia întreprinderile familiale, pentru a-i convinge că agricultura este, pur și simplu, un sector cu un viitor.
<SPEAKER ID="603" NAME="Crescenzio Rivellini" LANGUAGE="IT">
Ca răspuns la zvonurile legate de reducerea finanțării în cadrul celui de-al doilea pilon al politicii agricole comune, repet că eu sunt în favoarea garantării unor resurse financiare adecvate și pentru dezvoltarea rurală. Noi trebuie să păstrăm bugetul UE pentru agricultură la nivelul actual până în 2020, pentru a ne asigura că agricultorii primesc stimulente ca să asigure stocuri de produse alimentare sigure, ca să protejeze mediul, să creeze noi locuri de muncă și să asigure competitivitatea sectorului agricol din UE.
<P>
Acest vot transmite un mesaj clar și puternic comisarului responsabil pentru agricultură și dezvoltare rurală, Dacian Cioloș. Deși politica agricolă a UE urmărește să ofere produse alimentare sigure, de înaltă calitate și contribuie la protecția mediului și la energii regenerabile, aceasta trebuie să fie finanțată în mod corespunzător, astfel încât să încurajeze agricultorii să folosească tehnici moderne, ecologice. Lupta împotriva speculațiilor cu produse agricole și a volatilității extreme a prețurilor necesită o soluție la nivel mondial în vederea asigurării unei stabilități mai mari pentru agricultori și a aprovizionării pe scară largă cu produse alimentare sigure. Sprijin, prin urmare, un sistem mondial de notificare a nivelului stocurilor curente, cu scopul de a combate speculațiile necontrolate cu produsele agricole.
<SPEAKER ID="603" NAME="Robert Rochefort" AFFILIATION="ALDE">
în scris. - (FR) Deși ideea de a introduce un plafon superior pentru plățile directe în funcție de dimensiunea exploatațiilor agricole poate părea lăudabilă, nu am nicio îndoială că aceasta ar duce pur și simplu la punerea în aplicare a unor măsuri tehnice de către exploatațiile agricole în cauză care, în caz contrar, ar depăși limita autorizată, în scopul de a continua să primească subvenții europene. Cu toate acestea, eu sunt total în favoarea introducerii unui alt sistem pentru a aloca mai multe fonduri pentru exploatațiile agricole de mici dimensiuni, de exemplu, prin introducerea unui sistem de degresivitate a plăților directe în funcție de dimensiunea exploatațiilor. De aceea am votat pentru amendamentele 10 și 11 și pentru punctul 25. În plus, mă bucur că, în acest raport, Parlamentul invită Comisia să ia în considerare propunerea ca drepturile de plantare din sectorul vinicol să fie menținute după 2015. Acest lucru este foarte important pentru numeroșii producători de vin din sud-vestul Franței, și, desigur, de aceea am votat așa cum am făcut-o. În sfârșit, în ceea ce privește piața laptelui, textul final este, în opinia mea, foarte echilibrat. Prin urmare, raportul are sprijinul meu.
<SPEAKER ID="604" NAME="Raül Romeva i Rueda" AFFILIATION="Verts/ALE">
în scris. - (FR) În favoare. Așa cum a declarat dl Bové, votând astfel, Parlamentul i-a dat dlui comisar Cioloș un vot de încredere. În termeni concreți, propunerile sale ar trebui să fie acum transpuse în măsuri legislative care urmează să fie propuse în octombrie 2011. Vor exista dificultăți reale atunci când va veni vorba de stabilirea unui echilibru între, pe de o parte, măsurile de promovare a ocupării forței de muncă, menținerea activităților în toate teritoriile implicate, protecția mediului și prevenirea schimbărilor climatice și, pe de altă parte, argumentul uzat al concurenței, competitivității și liberalismului. Riscul unui decalaj mare este destul de real. După acest vot istoric al Parlamentului European, Europa s-a angajat să uite de obsesia pentru productivitatea în agricultură. Statele membre trebuie să își asume responsabilitatea colectivă și Comisia trebuie să transpună această nouă direcție în legislație. După eșecurile reformelor din 1992, 1999 și 2003, o altă capitulare în fața insistențelor grupurilor de interes ar însemna sfârșitul speranțelor a milioane de agricultori și a 500 de milioane de cetățeni europeni.
<SPEAKER ID="605" NAME="Licia Ronzulli" LANGUAGE="IT">
Am votat în favoarea acestui raport deoarece împărtășesc punctul de vedere al raportorului cu privire la punctele focale ale reformei politicii agricole comune pentru perioada de după aprilie 2013.
<P>
În primul rând, dacă se vrea ca PAC să contribuie la realizarea obiectivelor strategiei Europa 2020, bugetul UE pentru agricultură pentru următoarea perioadă de finanțare ar trebui să fie menținut cel puțin la același nivel ca bugetul agricol pentru 2013. În special, PAC trebuie să fie simplificată: trebuie să existe mai puțină birocrație pentru organele administrative și pentru agricultori, iar costurile gestionării politicii la nivel de stat membru trebuie să fie reduse.
<P>
În sfârșit, dacă se vrea ca Uniunea Europeană să continue să joace un rol conducător în acest sector, atunci calitatea și siguranța alimentelor, care sunt raison d'être al agriculturii la nivelul UE și la nivel mondial, trebuie să fie consolidate în continuare.
<SPEAKER ID="606" NAME="Tokia Saïfi" AFFILIATION="PPE">
în scris. - (FR) Politica agricolă comună (PAC) este una dintre cele mai vechi politici la nivel comunitar. Deși trebuie să fie adaptată pentru a satisface noile nevoi și așteptări, ea nu trebuie să dispară. Este o politică care și-a dovedit valoarea și pe care sunt hotărâtă să o sprijin, așa cum sunt numeroși colegi și cetățeni. Acest raport, pe care l-am susținut în plen, demonstrează în mod clar evoluțiile din lumea agricolă, care aduc cu ele noi provocări pentru viitor. Acestea includ tendințe demografice, cum ar fi îmbătrânirea populației din agricultură și obstacolele cu care se confruntă tinerii agricultori la început. De asemenea, există preocupări noi, cum ar fi necesitatea de a combate volatilitatea prețurilor agricole, în scopul de a garanta o mai mare securitate alimentară, sau necesitatea de a lua în considerare protecția mediului. În fața tuturor acestor provocări, soluția poate fi găsită doar la nivel european. Soluția este cea susținută de acest raport: PAC trebuie să rămână o politică cu adevărat comunitară, dar funcționarea sa trebuie să fie revizuită pentru ca aceasta să devină mai echitabilă și mai eficientă.
<SPEAKER ID="607" NAME="Bart Staes" AFFILIATION="Verts/ALE">
în scris. - (NL) Politica agricolă comună a viitorului trebuie să garanteze accesul tuturor la alimente sănătoase și produse la nivel local. Susțin exploatațiile agricole familiale, prețurile corecte și stabile, atât pentru agricultori, cât și pentru consumatori, și trecerea la o agricultură durabilă și socială, cu respect pentru limitele resurselor noastre naturale. Susțin faptul că ar trebui să se pună capăt debarasării de producția excedentară a Europei pe piețele din sud deoarece această practică perturbatoare pentru piață îi afectează grav pe producătorii locali din regiunile respective. Aceștia nu pot concura cu exporturile la prețuri mici ale Europei. Trebuie să restructurăm creșterea de bovine într-o producție favorabilă animalelor și ecologică, una care să pună capăt dependenței de importuri de soia pentru hrana animalelor. Prin urmare, am votat în favoarea tuturor amendamentelor care limitează subvențiile pe bază de persoană sau de întreprindere și, de asemenea, în favoarea amendamentelor care asigură o ecologizare a subvențiilor. Prin urmare, am susținut, de asemenea, amendamentele care sprijină agricultura "cu aport redus” din punct de vedere ecologic și amendamentele care abordează concentrarea enormă a pieței în favoarea agroîntreprinderilor și a vânzării cu amănuntul. Am sprijinit, în egală măsură, amendamentele care susțin exploatațiile agricole mici, familiale și am votat împotriva importurilor de masă pernicioasă de soia în Europa. Prin urmare, sprijin suveranitatea alimentară.
<SPEAKER ID="607" NAME="Nuno Teixeira" LANGUAGE="PT">
Obiectivul principal al politicii agricole comune (PAC), consacrat la articolul 39 din Tratatul privind funcționarea Uniunii Europene, este "creșterea productivității agriculturii prin promovarea progresului tehnic, prin asigurarea dezvoltării raționale a producției agricole, precum și prin utilizarea optimă a factorilor de producție și, în special, a forței de muncă”. Votez pentru acest raport deoarece cred că el conține măsuri care consolidează și garantează viabilitatea PAC după 2013, în același timp contribuind de asemenea la realizarea obiectivelor înscrise în strategia Europa 2020, și că ia în considerare diferențele clare dintre statele membre noi și vechi. Consider că este esențial ca PAC să încurajeze dezvoltarea de produse alimentare sigure și sănătoase, destinate nu doar publicului larg, ci și industriei alimentare în special. De asemenea, ar trebui să fie introduse măsuri administrative pentru reducerea birocrației atunci când agricultorii pregătesc cererile de finanțare în scopul de a facilita accesul la fondurile UE. În cele din urmă, am votat pentru amendamentul privind laptele, întrucât nu sunt de acord cu solicitarea Comisiei Europene ca sistemul de cote de lapte să fie desființat, ceea ce doar va agrava poziția deja precară a producătorilor naționali.
<SPEAKER ID="608" NAME="Georgios Toussas" LANGUAGE="EL">
Votând împotriva raportului, Partidul Comunist Elen a votat împotriva PAC în ansamblu, atât cea actuală, cât și cea "nouă”, care a ruinat exploatațiile mici și mijlocii și promovează dezvoltarea agriculturii pe baza criteriului de rentabilitate a monopolului întreprinderilor din domeniul alimentar. Raportul include "noua” PAC în strategia Europa 2020, în scopul de a distruge exploatațiile mici și mijlocii și de a concentra terenurile, producția, subvențiile și comerțul numai în mâinile societăților agricole capitaliste. Acesta este motivul pentru care solicită acordarea de sprijin direct agricultorilor activi, excluzându-i astfel pe cei săraci forțați să lucreze în afara sectorului agricol. În același timp, principiile enunțate pentru o PAC competitivă/viabilă/echitabilă, coroborată cu decuplarea producției de la plățile directe, vor aduce beneficii marilor proprietari de terenuri. Revizuirea anterioară a PAC a pus temeliile, ducând la reducerea drastică în ultimii doi ani a venitului real pe cap de agricultor și la reducerea ocupării forței de muncă în sectorul agricol. Raportul tratează produsele alimentare ca pe o marfă, ca producție agricolă pentru profit, fapt care cauzează scandalurile alimentare zilnice ale monopolurilor produselor alimentare. Acesta nu formulează nicio restricție privind OMG-urile care prezintă riscuri uriașe pentru sănătatea publică și pentru ecosistem. Singura cale de ieșire este dacă lucrătorii și clasele sărace se pot bucura de bogăția pe care o produc.
<SPEAKER ID="608" NAME="Rafał Trzaskowski" LANGUAGE="PL">
Astăzi, deputații polonezi în Parlamentul European au votat împotriva rezoluției privind politica agricolă comună după 2013. În opinia noastră, propunerile cuprinse în rezoluția parlamentară sunt menite să mențină starea de lucruri existentă și pot afecta atât competitivitatea agriculturii poloneze, cât și pe cea a agriculturii europene.
<SPEAKER ID="609" NAME="Ramon Tremosa i Balcells" AFFILIATION="ALDE">
în scris. - La amendamentul 10, în favoarea căruia am votat, nu pentru că nu vreau să pun capăt sistemului care permite ca agroexploatațiile mari să primească milioane de euro din banii publici, vreau să introduc un plafon superior pentru plățile directe. Din câte observ, problema, căci eu vreau să abordez problema reală, este că exploatațiile mari care primesc aceste sume mari de bani se pot diviza cu ușurință doar în scopuri contabile și atunci nimic nu se va schimba. Banii publici se vor afla în același cont curent în loc să îi ajute pe producătorii noștri mici și mijlocii care sunt cei care au cu adevărat nevoie de această plată.
<SPEAKER ID="610" NAME="Viktor Uspaskich" AFFILIATION="ALDE">
în scris. - (LT) Agricultorii lituanieni muncesc mult și aduc o contribuție semnificativă pentru societatea noastră. Cu toate acestea, există o limită pentru ceea ce pot ei să realizeze dacă infrastructura locală și finanțarea sunt insuficiente. Dacă se vrea ca viitoarea PAC să primească aprobarea contribuabililor din UE, aceasta trebuie să garanteze securitatea alimentară și locuri de muncă. Prin urmare, bugetul alocat pentru agricultura UE ar trebui să rămână neschimbat.
<P>
Lituania nu își poate permite să neglijeze sectorul agricol. Anul trecut, țara mea a exportat produse agricole în valoare de 2,6 miliarde de euro, iar agricultorii din Lituania asigură 7,1 % din întreaga forță de muncă, în timp ce media UE este de 4,8 %. PAC trebuie să ne ajute să construim exploatații agricole competitive, durabile și o economie rurală dinamică. Potrivit datelor statistice ale UE publicate luna trecută, Lituania încă mai încearcă să recupereze - în Lituania, 51,5 % din plățile PAC merg spre dezvoltarea rurală, în timp ce în UE-27 cifra corespunzătoare este de 23,3 %. Trebuie să sprijinim în continuare eforturile agricultorilor noștri de a-și moderniza exploatațiile agricole.
<P>
Susțin apelul raportorului de a distribui asistență în mod corect între statele membre și diferitele categorii de agricultori. În prezent, statele membre noi, cum ar fi Lituania, primesc asistență financiară mai mică decât statele membre vechi.
<SPEAKER ID="611" NAME="Janusz Wojciechowski" LANGUAGE="PL">
Aș dori să spun că am votat împotriva raportului elaborat de dl Dess. În ciuda faptului că raportul conține multe măsuri bune, acesta este nefavorabil agriculturii din Europa, pentru că nu susține ideea de aliniere completă a plăților directe, consolidează discriminarea împotriva noilor state membre și menține, de asemenea, situația absurdă în care, în domeniul agriculturii, țările bogate sunt ajutate mai mult, iar cele sărace mai puțin. Din aceste motive, nu am putut vota pentru adoptarea raportului elaborat de dl Dess.
<SPEAKER ID="611" NAME="Anna Záborská" AFFILIATION="PPE">
în scris. - (SK) Producția de alimente are legătură cu sănătatea și siguranța oamenilor. Este corect și potrivit ca Uniunea să facă totul pentru a se asigura că produsele alimentare care ajung pe piața europeană sunt de o calitate înaltă. Din păcate, uneori se utilizează instrumente îndoielnice în acest scop. Unul dintre acestea este stabilirea unui nivel maxim de sprijin de 300 000 de euro pentru o singură exploatație agricolă. În cazul în care calitatea este ceea ce ne preocupă, atunci de ce nu facem distincția între producătorii mici și mari? Din păcate, niciuna dintre propunerile prezentate de colegii mei deputați și de mine, în scopul de a elimina din text această condiție absurdă, nu a fost aprobată. Acest lucru confirmă încă o dată faptul că politica agricolă comună nu vizează o producție eficientă.
